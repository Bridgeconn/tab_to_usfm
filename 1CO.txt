1CO	1	1	पौलुस दे पास्से ते जेह्ड़ा परमात्में दी इच्छा ते यीशु मसीह दा प्रेरित होणे तांई सदेया गैया कन्ने भाऊ सोस्थिनेस दे पास्से ते,1CO	1	2	परमात्में दी तिसा कलेसिया दे नांअ जेह्ड़े कुरिन्थुस ते हन्न, अपर तिन्हां दे नां जेह्ड़े मसीह यीशु च पवित्र कित्ते गै, कन्ने पवित्र होणे तांई सदेयो गैयो हन्न; कन्ने तिन्हां सारेयां दे नां बी जेह्ड़े हर जगाह म्हारे कन्ने अपणे प्रभु यीशु मसीह दे नां नैं प्रार्थना करदे हन्न |1CO	1	3	म्हारे पिता परमात्मां कन्ने प्रभु यीशु मसीह दे पास्से ते तुहां जो होर शांति मिलदी रैंह्य |1CO	1	4	मैं तुहां दे बारे च अपणे परमात्में दा धन्यावाद सदा करदा ऐ, इसतांई कि परमात्में दा एह अनुग्रह तुहां पर मसीह यीशु च होया |1CO	1	5	कि तिस च होई नैं तुहां हर गल्ला च, अपर सारे वचन कन्ने सारे ज्ञान च धनी कित्ते गै ----1CO	1	6	कि मसीह दी गवाही तुहां च पक्की निकळी ----1CO	1	7	ऐत्थू तिकर कि कुसी वरदान च तुहां जो कमी नी, कन्ने तुहां म्हारे प्रभु यीशु मसीह दे प्रकट होणे दा इंतजार करदे रैंह्दे हन्न |1CO	1	8	सैह तुहां जो आखरी तिकर पक्का बी करगा कि तुहां म्हारे प्रभु यीशु मसीह दे दिनें बेकसूर ठेहरा |1CO	1	9	परमात्मां सच्चा ऐ, जिन्हीं तुहां जो अपणे पुत्र म्हारे प्रभु यीशु मसीह जो संगतिया च सदेया ऐ |1CO	1	10	हे भाऊओ, मैं तुहां नैं म्हारे प्रभु यीशु मसीह दे नांये नैं विणती करदा ऐ कि तुहां सारे इक्क ही गल्ला ग्ला, कन्ने तुहां च बैर ना पोयें, अपर इक्क ई मन कन्ने इक्क मत होई नैं मिली रैह्या |1CO	1	11	क्जोकि हे मेरे भाऊओ, खलोये दे परवारे दे लोकां ने मिन्जो तुहां दे बारे च दसेया ऐ कि तुहां च झगड़े होआ दे हन्न |1CO	1	12	मेरे ग्लाणे दा मतलब एह ऐ कि तुहां च कोई तां अपणे आप्पे जो “पौलुसे दा,” कोई “अपुल्लोसे दा,” कोई “कैफा दा” तां कोई “मसीह दा” ग्लांदा ऐ |1CO	1	13	क्या मसीह बंडूईया, क्या पौलुस तुहां तांई सूलिया पर टूंगेया, या तुहां जो पौलुसे दे नांये पर बपतिस्मा मिलेया |”1CO	1	14	मैं परमात्में दा धन्यावाद ऐ कि क्रिस्पुस कन्ने गयुस जो छड्डी मैं तुहां च कुसी जो बी बपतिस्मा नी दित्ता |1CO	1	15	कुत्थी इआं ना होयें कि कोई ग्लां कि तुहां जो मेरे नांये पर बपतिस्मा मिलेया |1CO	1	16	कन्ने हाँ, मैं स्तिफनास दे परवारे जो बी बपतिस्मा दित्ता; इन्हां जो छड्डी मैं नी जाणदा कि मैं होर कुसी जो बपतिस्मा दित्ता | 1CO	1	17	क्जोकि मसीह नैं मिन्जो बपतिस्मा दैणे जो नी, अपर सुसमाचार सुणाने जो घल्लया ऐ, कन्ने एह बी शब्दां दे ज्ञान मताबक नी, इआं ना होयें कि मसीह दी सूली बेकार ठेहरे |1CO	1	18	क्जोकि सूलिया दी काह्णी नाश होणे आळेयां तांई मूर्खता ऐ, अपर अहां उद्धार पाणे आळेयां तांई परमात्में दी सामर्थ ऐ |1CO	1	19	क्जोकि लिख्या ऐ, “मैं अक्लमंदा दिया अक्ला जो नाश करगा, कन्ने समझदारां दी समझ जो तुच्छ करी दिंगा |” 1CO	1	20	कुत्थू रैह्या अक्लमंद, कतांह रैह्या शास्त्री, कतांह रैह्या इस संसारे दा विवादी, क्या परमात्में संसारे दे ज्ञाने जो मूर्खता नी ठेहराया | 1CO	1	21	क्जोकि जाह्लू परमात्में ज्ञान मताबक संसारे ज्ञाने ते परमात्में जो नी जाणेया, तां परमात्में जो एह खरा कि इस प्रचार दी मूर्खता दिया बजाह ते वसुआस करणे आळेयां जो उद्धार दैं | 1CO	1	22	यहूदी तां नशाण चाहंदे हन्न, कन्ने यूनानी ज्ञाने दी तोपा च हन्न, 1CO	1	23	अपर अहां तां तिसा सूलिया पर टूंगेयो होये मसीह दा प्रचार करदे हन्न, जेह्ड़ा यहूदियां तांई ठोकर दी बजाह कन्ने होरनी जातिआं तांई मुर्खता ऐ; 1CO	1	24	अपर जेह्ड़े सदेयो हन्न, क्या यहूदी क्या यूनानी, तिन्हां अल्ल मसीह परमात्में दी सामर्थ कन्ने परमात्में दा ज्ञान ऐ | 1CO	1	25	क्जोकि परमात्में दी मूर्खता माणुआं दे ज्ञाने नैं ज्ञानवान, कन्ने परमात्में कमजोरियां माणुआं दे जोरे ते बड़ियां ताकतवर हन्न | 1CO	1	26	हे भाऊओ अपणे सदेयो जाणे जो तां सोचा कि ना शरीरे मताबक बड़े ज्ञानवान, कन्ने ना बड़े   सामर्थी, कन्ने ना बड़े कुलीन सदेयो | 1CO	1	27	अपर परमात्में संसारे दे मूर्खां जो चुणी लैया ऐ कि ज्ञानवानां जो शर्मिंदा करन, कन्ने परमात्मां संसारे दे कमजोरेयां जो चुणी लैया ऐ कि ताकतवरां जो शर्मिदां करन; 1CO	1	28	कन्ने परमात्में संसारे दे निचेयां कन्ने तुच्छां जो, अपर जेह्ड़े ऐ बी नी तिन्हां जो बी चुणी लैया कि तिन्हां जो जेह्ड़ा ऐ, बेकार ठेहरान | 1CO	1	29	तांकि कोई माणु परमात्में दे सामणे कमंड ना करी पां |1CO	1	30	अपर तिसदे पास्से ते तुहां मसीह यीशु च हन्न, जेह्ड़े परमात्में दे पास्से ते म्हारे तांई ज्ञान ठेहरेया, मतलब धर्म, कन्ने पवित्रता कन्ने छुटकारा; 1CO	1	31	तांकि जिआं लिख्या ऐ, तिआं ई होयें, जेह्ड़े कमंड करन सैह प्रभु च कमंड करन | 1CO	2	1	हे भाऊओ, जाह्लू मैं परमात्में दा भेद सणादा सणादा तुहां अल्ल आया, तां शब्दां यादा ज्ञाने दी उत्तमता दे सौगी नी आया |1CO	2	2	क्जोकि मैं एह ठाणी लैया था कि तुहां बिच यीशु मसीह सप्रसूलिया पर टूंगेयो होये मसीह जो छड्डी होर कुसी बी गल्ला जो नी जाणे |1CO	2	3	मैं कमजोरियां कन्ने डरे सौगी कन्ने बड़ा थरथरांदा होया तुहां सौगी रैह्या;1CO	2	4	कन्ने मेरे वचन, कन्ने मेरे प्रचारे च ज्ञान दी लुभाणे आळियां गल्लां नी, अपर आत्मां कन्ने सामर्थी दा सबूत था,1CO	2	5	इसतांई कि तुहां दा वसुआस माणुआं दे ज्ञान पर नी, अपर परमात्में दी सामर्थी पर निर्भर हन्न |1CO	2	6	भिरी बी सिद्ध लोकां च अहां ज्ञान सुणादे ऐ; अपर इस संसार दा कन्ने इस संसार दे नाश होणे आळे हाकमां दा ज्ञान नी,1CO	2	7	अपर अहां परमात्में दा सैह गुप्त ज्ञान, भेदे दी रीतिया पर दस्सदे हन्न, जिसियो परमात्में सनातन ते म्हारी महिमा तांई ठेहराया |1CO	2	8	जिसियो इस संसारे दे हाकमां च कुणी नी जाणेया, क्जोकि जे सैह जाणदे तां तेजोमय प्रभु जो सूलिया पर नी टूंगदे |1CO	2	9	अपर जिआं लिख्या ऐ, “जेह्ड़ी गल्लां अंखी नैं नी दिखियां कन्नां नैं नी सुणियां, कन्ने जेह्ड़ियां गल्लां माणु दे चित च नी चढ़ियां, सैह ई ऐ जेह्ड़ियां परमात्में अप्पु नैं प्यार रखणे आळेयां तांई त्यार कित्तियां हन्न |”1CO	2	10	अपर परमात्में तिन्हां जो अपणियां आत्मां दे दुआरा अहां पर प्रकट कित्ता, क्जोकि आत्मां सारियां गल्लां, अपर परमात्में दियां गूढ़ गल्लां बी जांचदा ऐ |1CO	2	11	माणुआं च कुण कुसी माणु दियां गल्लां जाणदा ऐ, सिर्फ माणु दी आत्मां जेह्ड़ी तिस च ऐ, तिआं ई परमात्में दियां गल्लां बी कोई नी जाणदा, सिर्फ परमतमे दी आत्मां |1CO	2	12	अपर अहां संसारे दी आत्मां नी, अपर सैह आत्मां पाईयो ऐ जेह्ड़ी परमात्में दे पास्से ते ऐ कि अहां तिन्हां गल्लां जो जाणन जेह्ड़ियां परमात्में अहां जो दित्तियां हन्न,1CO	2	13	जिन्हां जो अहां माणुआं दे ज्ञाने दी सखाई होई गल्लां च नी, अपर आत्मां दी सखाई होई गल्लां च, आत्मिक गल्ल आत्मिक गल्लां नैं मिलाई मिलाई नैं सुणांदे हन्न |1CO	2	14	अपर शारीरिक माणु परमात्में दी आत्मां दी गल्लां ग्रहण नी करदा, क्जोकि सैह तिसदिया नजरा च मूर्खता दियां गल्लां हन्न, कन्ने ना सैह तिन्हां जो जाणी सकदा ऐ क्जोकि तिन्हां दी जांच आत्मिक रीतिया नैं होंदी ऐ |1CO	2	15	आत्मिंक माणु सब कुच्छ जांचदा ऐ, अपर सैह अप्पु कुसी नैं परखेया नी जांदा | 1CO	2	16	“क्जोकि प्रभु दा मन कुणी जाणेया ऐ कि तिसियो सखान?” अपर अहां च मसीह दा मन ऐ |1CO	3	1	हे भाऊओ, मैं तुहां नैं इसा रीतिया नैं गल्लां नी करी सकेया जिआं आत्मिक लोकां नैं, अपर जिआं शारीरिक लोकां नैं, कन्ने तिन्हां नैं जेह्ड़े मसीह च बच्चे हन्न |1CO	3	2	मैं तुहां जो दूद पियाया, अन्न नी खलाया; क्जोकि तुहां तिसियो नी खाई सकदे थे; अपर अल्ली तिकर बी नी खाई सकदे हन्न,1CO	3	3	क्जोकि अल्ली तिकर शारीरिक हन्न | इसतांई कि जाह्लू तुहां च डाह कन्ने झगड़ा ऐ, तां क्या तुहां शारीरिक नी, कन्ने क्या माणु दी रीतिया पर नी चलदे |1CO	3	4	क्जोकि जाह्लू इक्क ग्लांदा ऐ, “मैं पौलुसे दा ऐ, कन्ने दूया, “मैं अपुल्लोसे दा ऐ, तां क्या तुहां माणु नी |1CO	3	5	अपुल्लोस क्या ऐ, कन्ने पौलुस क्या ऐ, सिर्फ सेवक, जिन्हां दिया बजाह ते तुहां वसुआस कित्ता, जिआं हर इक्की जो प्रभुयें दित्या |1CO	3	6	मैं लगाया, अपुल्लोसें सींचया, अपर परमात्में बधाया |1CO	3	7	इसतांई ना तां लगाणे आळा कुच्छ ऐ कन्ने नी सींचणे आळा, अपर परमात्मां ई सब कुच्छ ऐ जेह्ड़ा बधाणेआळा ऐ |1CO	3	8	लगाणेआळा कन्ने सींचणेआळा दोयो इक्क हन्न; अपर हर इक्क माणु अपणियां ई मेहणता मताबक अपणी ई दिहाड़ी पांगा |1CO	3	9	क्जोकि अहां परमात्में दे कम्मे करणे आळे हन्न; तुहां परमात्में दी खेती कन्ने परमात्में दी रचणा हन्न |1CO	3	10	परमात्में दे तिस अनुग्रह मताबक जेह्ड़ा मिन्जो दित्या, मैं अक्लमंद राजमिस्त्री साइयां नींई पाई, कन्ने दूया तिस पर रद्दा रखदा ऐ | अपर हर इक्क माणु चौकस रैंह्य कि सैह तिस पर किआं रद्दा रखदा ऐ |1CO	3	11	क्जोकि तिसा नींआं जो छड्डी जेह्ड़ी पैइयो ऐ, कन्ने सैह यीशु मसीह ऐ, कोई दूई नींई पाई नी सकदा |1CO	3	12	जे कोई इसा नींआं पर सोना या चांदी या कीमती पत्थर या लकड़ी या घाह या फूस दा रद्दा रखें,1CO	3	13	तां हर इक्क दा कम्म प्रकट होई जांगा; क्जोकि सैह दिन तिसियो दस्सगा, इसतांई कि अग्गी दे सौगी प्रकट होंगा कन्ने सैह अग्ग हर इक्की दा कम्म परखगी कि किआं नी |1CO	3	14	जिसदा कम्म तिस पर बणेयां होया पक्का रैंह्गा, सैह दिहाड़ी पांगा |1CO	3	15	जे कुसी दा कम्म जळी जांगा, तां सैह घाटा पांगा; अपर सैह अप्पु जाह्लू बची जांगा अपर जळदे जळदे |1CO	3	16	क्या तुहां नी जाणदे कि तुहां परमात्में दे मंदरे हन्न, कन्ने परमात्में दी आत्मां तुहां च वास करदी ऐ |1CO	3	17	जे कोई परमात्में दे मंदरे जो नाश करगा तां परमात्मां तिसियो नाश करगा; क्जोकि परमात्में दा मंदर पवित्र ऐ, कन्ने सैह तुहां हन्न |1CO	3	18	कोई अपणे आप्पे जो धोखा ना दें | जे तुहां च कोई इस संसारे च अपणे आप्पे जो ज्ञानी समझे, तां मूर्ख बणे कि ज्ञानी होई जां |1CO	3	19	क्जोकि इस संसार दा ज्ञान परमात्में अल्ल मूर्खता ऐ, जिआं लिख्या ऐ, “सैह ज्ञानियां जो तिन्हां दी चलाकिया च फसाई दिंदा ऐ,1CO	3	20	कन्ने भिरी, “प्रभु ज्ञानियां दे वचारां जो जाणदा ऐ कि सैह बेकार हन्न |1CO	3	21	इसतांई माणुआं पर कोई कमंड ना करें, क्जोकि सब कुच्छ तुहां दा ऐ:1CO	3	22	क्या पौलुस क्या अपुल्लोस, क्या कैफा, क्या संसार, क्या जिन्दगी, क्या मरण, क्या वर्तमान, क्या भविष्य, सब कुच्छ तुहां दा ऐ, 1CO	3	23	कन्ने तुहां मसीह दे हन्न कन्ने मसीह परमात्में दा ऐ |1CO	4	1	माणु अहां जो मसीह दे सेवक कन्ने परमात्में दे भेदां दे भंडारी समझन |1CO	4	2	भिरी ऐत्थू भंडारिये च एह गल्ल दिक्खी जांदी ऐ कि सैह वसुआसे जोग्गा होयें | 1CO	4	3	अपर मेरी नजरा च एह बड़ी छोटी गल्ल ऐ कि तुहां या माणुआं दा कोई न्यायी मिन्जो परखें, अपर मैं अप्पु अपणे आप्पे जो नी परखदा | 1CO	4	4	क्जोकि मेरा मन मिन्जो कुसी गल्ला च दोसी नी ठेहरांदा, अपर इसते मैं बेकसूर नी ठेहरांदा, क्जोकि मिन्जो परखणे आळा प्रभु ऐ | 1CO	4	5	इसतांई जाह्लू तिकर प्रभु नी ओयें, बग्ते ते पैहलें कुसी गल्ला दा न्याय मत करा | औत्थू नैहरे दियां छूपियां गल्लां जोतिया च दस्सगा, कन्ने मनां दे अभिप्रायां जो प्रकट करगा, ताह्लू परमात्में दे पास्से ते हर इक्की दी प्रशंसा होंगी | 1CO	4	6	हे भाऊओ, मैं इन्हां गल्लां च तुहां तांई अपणी कन्ने अपुल्लोस दी चर्चा उदारण दी रीतिया पर दित्ती ऐ, इसतांई कि तुहां म्हारे दुआरा एह सीखा कि लिखेयो ते गां नी बधणा, कन्ने इक्की दे पक्षे च कन्ने दूये दे वरखलाफ च गर्व नी करणा |1CO	4	7	क्जोकि तिज्जो च कन्ने दूये च कुण भेद करदा ऐ, कन्ने तिज्जो अल्ल क्या ऐ जेह्ड़ा तैं (दूये ते) नी पाया? कन्ने जाह्लू कि तैं (दूये ते) पाया ऐ, तां देह्या कमंड क्जो करदा ऐ कि मना नी पाया? 1CO	4	8	तुहां तां मग्न होई चुकेयो, तुहां मीर होई चुकेयो, तुहां म्हारे बगैर राज्ज कित्ता; अपर खरा होंदा कि तुहां राज्ज करदे कि अहां बी तुहां सौगी राज्ज करदे |1CO	4	9	मेरी समझा च परमात्में अहां प्रेरितां जो सारेयां दे बाच तिन्हां लोकां साइआं ठेहराया ऐ, जिन्हां दी मौता दा हुक्म होई चुकेया होयें; क्जोकि अहां संसार कन्ने सुअर्गदूतां कन्ने माणुआं तांई इक्क तमाशा ठेहरेयो हन्न |1CO	4	10	अहां मसीह तांई मूर्ख हन्न, अपर तुहां मसीह च अक्लमंद होआ; अहां कमजोर हं, अपर तुहां ताकतवर होआ | तुहां आदर पांदे हन्न, अपर अहां दा अपमान होंदा ऐ | 1CO	4	11	अहां इस बग्ते तिकर भूखे प्यासे कन्ने नंगे ऐ, कन्ने मुक्के खांदे हन्न कन्ने मारे मारे फिरदे हन्न:1CO	4	12	कन्ने अपणे ही हत्थां नैं कम्म करी नैं मेहणत करदे हन्न | लोक अहां जो बुरा ग्लांदे हन्न, अहां आशीर्वाद दिंदे हन्न, सैह सतांदे हन्न, अहां सेहंदे हन्न | 1CO	4	13	सैह बदनाम करदे हन्न, अहां विणती करदे हन्न | अहां अज्जे तिकर संसारे दा कूड़ा कन्ने सारियां चीज्जां दी खुरचणे साइआं ठेहररे हन्न | 1CO	4	14	तुहां जो शर्मिंदा करणे तांई एह गल्लां नी लिखदा, अपर अपणा प्यारा जागत जाणी नैं तुहां जो चितांदा ऐ | 1CO	4	15	क्जोकि जे मसीह च तुहां सखाणे आळे दस हजार बी होंदे, तमी तुहां दे पिता बड़ेयां ते नी; इसतांई कि मसीह यीशु च सुसमाचारे दिया बजाह ते मैं तुहां दा पिता होया | 1CO	4	16	इसतांई मैं तुहां नैं विणती करदा कि मेरी देह्यी चाल चला |1CO	4	17	इसतांई मैं तीमुथियुस जो जेह्ड़ा प्रभु च मेरा प्यारा कन्ने वसुआसे जोग्गा पुतर ऐ, तुहां अल्ल घल्लया ऐ | सैह तुहां जो मसीह च मेरा चरित्र याद करांगा, जिआं कि मैं हर इक्क जगाह हर इक्की कलेसिया च शिक्षा दिंदा |1CO	4	18	कुच्छ तां ऐदेय फूली गैयो हन्न, मन्ना मैं तुहां अल्ल ओणे दा ई नी | 1CO	4	19	अपर प्रभुयें चाया तां मैं तुहां अल्ल तौली ई ओंगा, कन्ने तिन्हां फूलेयां दी गल्लां जो नी, अपर तिन्हां दी सामर्थी जो जाणी लेंगा |1CO	4	20	क्जोकि परमात्में दा राज्ज गल्लां च नी अपर सामर्थी च ऐ | 1CO	4	21	तुहां क्या चाहंदे हन्न, क्या मैं छड़ी लैई नैं तुहां अल्ल ओयें, या प्यार कन्ने नम्रता दी आत्मां सौगी |1CO	5	1	ऐत्थू तिकर सुणने च ओंदा ऐ कि तुहां च व्यभिचार होंदा ऐ, अपर देह्या व्यभिचार जेह्ड़ा होरनी जातिआं च बी नी होंदा कि इक्क माणु अपणे बुड़े दी लाड़िया जो रखदा ऐ |1CO	5	2	कन्ने तुहां शोक तां नी करदे, जिसते ऐदेया कम्म करणे आळा तुहां दे बिचे ते कडेया जांदा, अपर कमंड करदे हन्न |1CO	5	3	मैं तां शरीर दे भाव ते दूर था, अपर आत्मां दे भाव ते तुहां सौगी होई नैं माना उपस्थित दी हालत ऐदेय कम्म करणे आळे दे बारे च एह हुक्म दैई चुकेया ऐ |1CO	5	4	कि जाह्लू तुहां कन्ने मेरी आत्मां, म्हारे प्रभु यीशु दी सामर्थी सौगी किट्ठे हन्न, तां ऐदेया माणु म्हारे प्रभु यीशु दे नांये ते |1CO	5	5	शरीर दे विनाश तांई सैताने दे हुआले कित्ता जाये, तांकि तिसदी आत्मां प्रभु यीशु दे दिनें उद्धार पां |1CO	5	6	तुहां जो कमंड करणा खरा नी; क्या तुहां नी जाणदे कि थोड़ा देह्या खमीर पूरे गून्नेयो आटे जो खमीर करी दिंदा ऐ |1CO	5	7	पुराणे खमीरे जो कड्डी नैं अपणे आप्पे जो शुद्ध करा कि नौआ गून्नेया आटा बणी जां: तांकि तुहां बगैर खमीरे दे हन्न | क्जोकि म्हारा बी फसह, जेह्ड़ा मसीह ऐ, बलिदान होया ऐ |1CO	5	8	इसतांई ओआ, अहां तौआरे च खुशी मनान, नी तां पराणे खमीरे ते कन्ने ना बुराईया ते कन्ने दुष्टता दे खमीर ते, अपर सीधाईया कन्ने सचाईया दी बगैर खमीरे दिया रोटिया नैं |1CO	5	9	मैं अपणियां चिट्ठिया च तुहां जो लिख्या ऐ कि व्यभिचारियां दी संगती मत करदे |1CO	5	10	एह नी कि तुहां बिल्कुल इस संसार दे व्यभिचारियां या लोभियां, या नैहरा करणेआळेयां, या मूर्तिपूजकां दी संगती मत करा; क्जोकि इसा हालता च तां तुहां जो संसारे ते निकळी जाणा ई पोंगा |1CO	5	11	अपर मेरा ग्लाणा एह ऐ कि जे कोई भाऊ केहलाई नैं, व्यभिचारी, या लोबी, या मूर्तिपूजक, या गाली दैणे आळा, या पियक्कड़, या नैहरा करणे आळा होयें, तां तिसदी संगती मत करदे; अपर ऐदेय माणुये सौगी खाणा बी मत खा |1CO	5	12	क्जोकि मिन्जो बाहर आळेयां दा न्याय करणे ते क्या कम्म, क्या तुहां अंदरे आळयां दा न्याय नी करदे, 1CO	5	13	अपर बाहर आळेयां दा न्याय परमात्मां नी करदा ऐ | इसतांई तिस कुकर्मिये जो अपणे बिचे ते कड्डी दैया |1CO	6	1	क्या तुहां च कुसी जो एह हियाव ऐ कि जाह्लू दूये सौगी झगड़ा होयें, तां फैसले तांई अधर्मियां अल्ल जान कन्ने पवित्र लोकां अल्ल नी जान, 1CO	6	2	क्या तुहां नी जाणदे कि पवित्र लोक संसार दा न्याय करगे, इसतांई जाह्लू तुहां जो संसारे दा न्याय करणा ऐ, तां क्या तुहां छोटे ते छोटेयां झगड़यां दा बी फैसला करणे जोग्गे नी |1CO	6	3	क्या तुहां नी जाणदे कि अहां सुअर्गदूतां दा न्याय करगे, तां क्या सांसारिक गल्लां दा फैसला नी करन |1CO	6	4	जे तुहां जो सांसारिक गल्लां दा फैसला करणा होयें, तां क्या तिन्हां ई जो बैठागें जेह्ड़े कलेसिया च कुच्छ नी समझे जांदे हन्न |1CO	6	5	मैं तुहां जो शर्मिंदा करणे तांई एह ग्लांदा | क्या सचमुच तुहां च इक्क बी अक्लमंद नी मिलदा, जेह्ड़ा अपणे भाऊआं दा फैसला करी सकें |1CO	6	6	तुहां च भाऊ भाऊ च मुकदमा होंदा ऐ, कन्ने सैह बी वेवसुआसियां सामणे |1CO	6	7	अपर सचमुच तुहां च बडा दोस तां एह ऐ कि अप्पु च मुकदमा करदे हन्न | अन्याय क्जो नी सेहंदे, अपणा घाटा क्जो नी सेहंदे |1CO	6	8	अपर तुहां तां अप्पु अन्याय करदे कन्ने घाटा पहुचांदे हन्न, कन्ने सैह बी भाऊआं जो |1CO	6	9	क्या तुहां नी जाणदे कि अन्यायी लोक परमात्में दे राज्ज दे वारस नी होंगे, धोखा ना खा; ना वेश्यगामी, ना मूर्तिपूजक, ना परस्त्रीगामी, ना लुच्चे, ना मरदगामी,1CO	6	10	ना चोर, ना लोबी, ना पियक्कड़, ना गाली दैणे आळा, ना नैहरा करणे आळा परमात्में दे राज्जे दे वारस होंगे |1CO	6	11	कन्ने तुहां च कितणे ऐदेय ई थे, अपर तुहां प्रभु यीशु मसीह दे नांये ते कन्ने म्हारे परमात्में दी आत्मां ते धोत्ते गैयो कन्ने पवित्र होये कन्ने धर्मी ठेहरे |1CO	6	12	सारियां चीज्जां मेरे तांई ठीक हन्न, अपर सारियां चीज्जां फायदे दी नी; सारियां चीज्जां मेरे तांई ठीक हन्न, अपर मैं कुसी गल्ला दे अधीन नी होंगा |1CO	6	13	खाणा पेटे तांई, कन्ने पेट खाणे तांई ऐ, अपर परमात्में इस जो कन्ने तिस जो दूनी जो खत्म करगा | अपर देह व्यभिचारे तांई नी, अपर प्रभु तांई ऐ, कन्ने प्रभु देह तांई ऐ |1CO	6	14	परमात्में अपणियां सामर्थी ते प्रभु जो जिंदा कित्या, कन्ने अहां जो बी जिंदा करगा |1CO	6	15	क्या तुहां नी जाणदे कि तुहां दी देह मसीह दे अंगा लैई नैं तिन्हां जो वेश्या दे अंग बणा, कदीबी नी |1CO	6	16	क्या तुहां नी जाणदे कि जेह्ड़ा कोई वेश्या नैं संगती करदा ऐ, सैह तिसा सौगी इक्क तन होई जांदा ऐ, क्जोकि लिख्या ऐ, सैह दोनों इक्क तन होंगे |”1CO	6	17	कन्ने जेह्ड़ा प्रभु दी संगती च रैंह्दा ऐ, सैह तिस सौगी आत्मां होई जांदा ऐ |1CO	6	18	व्यभिचारे ते बची रैह्या| जितणे होर पाप माणु करदा ऐ सैह देह दे वरखलाफ पाप करदा ऐ |1CO	6	19	क्या तुहां नी जाणदे कि तुहां दी देह पवित्र आत्मां दा मंदर ऐ, जेह्ड़ा तुहां च बसेया होया ऐ कन्ने तुहां जो परमात्में दे पास्से ते मिलेया ऐ; कन्ने तुहां अपणे नी हन्न, 1CO	6	20	क्जोकि दाम दैई मूले लैयो हन्न, इसतांई अपणे शरीरे दिया बजाह ते परमात्में दी महिमा करा |1CO	7	1	तिन्हां गल्लां दे बारे च जेह्ड़ियां तुहां लिखियां, एह खरा ऐ कि मरद जणासा जो ना छूयें |1CO	7	2	अपर व्यभिचारे दे डरे ते हर इक्क मरद दी लाड़ी, कन्ने हर इक्क जणांसा दा लाड़ा होयें |1CO	7	3	लाड़ा अपणी लाड़िया दा हक्क पूरा करें; कन्ने तिआं ई लाड़ी बी अपणे लाड़े दा |1CO	7	4	लाड़िया जो अपणी देह पर हक्क नी अपर तिस दे लाड़े दा हक्क ऐ; तिआं ई लाड़े जो बी अपणियां देही पर हक्क नी, अपर लाड़िया दा ऐ |1CO	7	5	तुहां इक्की दूये ते लग्ग मत रैह्या; अपर सिर्फ कुच्छ बग्ते तिकर अप्पु दी सम्पति ते कि प्रार्थना तांई छुट्टी मिलें, कन्ने भिरी इक्की सौगी रैह्या, इआं ना होयें कि तुहां दे असंयम दिया बजाह ते सैतान तुहां जो परखें |1CO	7	6	अपर मैं जेह्ड़ा एह ग्लांदा सैह अनुचित ऐ ना कि हुक्म |1CO	7	7	मैं एह चाहंदा कि जिआं मैं ऐ, तिआं ई सारे माणु होन, अपर हर इक्की जो परमात्में दे पास्से ते खास खास वरदान मिलेयो; कुसी जो कुसी प्रकार दा, कन्ने कुसी जो कुसी होर प्रकार दा |1CO	7	8	अपर मैं कुआरियां कन्ने विधवाआं दे बारे च ग्लांदा कि तिन्हां तांई ऐदेया रैह्णा खरा ऐ, जिआं मैं ऐ |1CO	7	9	अपर जे सैह संयम नी करी सकन, तां व्याह करन; क्जोकि व्याह करणा कामातुर रैह्णे ते खरा ऐ |1CO	7	10	जिन्हां दा व्याह होई गैया, तिन्हां जो मैं नी, अपर प्रभु हुक्म दिंदा ऐ कि लाड़ी अपणे लाड़े ते लग्ग ना होयें–1CO	7	11	कन्ने जे लग्ग बी होई जां, तां बगैर दूये व्याह कित्ते रैंह्य; या अपणे लाड़े नैं भिरी मेल करी लें – कन्ने ना लाड़ा अपणियां लाड़ीया जो छड्डें |1CO	7	12	दूयेयां ते प्रभु नी, अपर मैं ई ग्लांदा, जे कुसी भाऊये दी लाड़ी वसुआस नी रखदी होयें कन्ने तिस सौगी रैह्णे ते खुश ऐ: सैह तिसियो ना छड्डें |1CO	7	13	जिसा जणांसा दा लाड़ा वसुआस नी रखदा होयें कन्ने तिस सौगी रैह्णे ते खुश ऐ: सैह लाड़े जो ना छड्डें |1CO	7	14	क्जोकि ऐदेया लाड़ा जेह्ड़ा वसुआस नी रखदा ऐ, सैह अपणियां लाड़िया दिया बजाह ते पवित्र ठेहरांदा ऐ; कन्ने ऐदेयी लाड़ी जेह्ड़ी वसुआस नी रखदी, लाड़े दिया बजाह ते पवित्र ठेहरांदी ऐ; नी तां तुहां दे बाल बच्चे अशुद्ध होंदे, अपर हुण तां पवित्र हन्न |1CO	7	15	अपर जेह्ड़ा मरद वसुआस नी रखदा, जे सैह लग्ग होयें तां लग्ग होणा दैया, ऐदेयी हालता च कोई भाऊ बैहण बंधने च नी | परमात्में अहां जो मेलमिलाप तांई सदेया ऐ |1CO	7	16	क्जोकि हे जणांस, तू क्या जाणदी ऐ कि तू अपणे लाड़े दा उद्धार कराई लेंगी, कन्ने हे मरद, तू क्या जाणदा ऐ कि अपणियां लाड़ीया दा उद्धार कराई लेंगा |1CO	7	17	जिआं प्रभु हर इक्क जो बंडेया ऐ, कन्ने जिआं परमात्में हर इक्की जो सदेया ऐ, तिआं ई सैह चलन | मैं सारियां कलेसियां च ऐदेया ई ठेहरांदा ऐ |1CO	7	18	जेह्ड़ा खतणा कित्या सदेया हो, सैह खतणारहित ना बणे | जेह्ड़ा खतणारहित सदेया हो, सैह खतणा नी करां |1CO	7	19	ना खतणा कुच्छ ऐ कन्ने ना खतणांरहित, अपर परमात्में दा हुक्मां जा मनणा ई सब कुच्छ ऐ |1CO	7	20	हर इक्क जण जिसा हालता च सदेया होयें, तिसा च रैंह्य |1CO	7	21	जे तू दासे दिया हालता च सदेया होयें तां चिंता मत कर; अपर जे तू अजाद होई सकें, तां ऐदेया ई कम्म कर |1CO	7	22	क्जोकि जेह्ड़ा दासे दिया हालता च प्रभु च सदेया ऐ, सैह प्रभु दा अजाद कित्या ऐ | तिआं ई जेह्ड़ा अजादिया दी हालता च सदेया ऐ, सैह मसीह दा दास ऐ |1CO	7	23	तुहां दाम दैई नैं मूलें लैयो हन्न; माणुआं दे दास मत बणा |1CO	7	24	हे भाईयो, जेह्ड़ा कोई जिसा हालता च सदेया होयें, सैह तिस च परमात्में सौगी रैंह्य |1CO	7	25	कुआंरियां दे बारे च प्रभु दा कोई हुक्म नी मिलेया, अपर वसुआसे जोग्गा होणे तांई जिआं दया प्रभुयें मिन्जो पर कित्ती ऐ. तिस दे मताबक सम्पति दिंदा |1CO	7	26	मेरी समझा च एह खरा ऐ कि अज्जकल क्लेशे दिया बजाह ते, माणु जिआं ऐ तिआं ई रैंह्य |1CO	7	27	जे तेरी लाड़ी ऐ, तां तिसा ते लग्ग होणे दा प्रयास मत कर; कन्ने जे तेरी लाड़ी नी, तां लाड़ी दी तोप मत कर |1CO	7	28	अपर जे तू व्याह बी करें, तां पाप नी; कन्ने जे कुआंरी व्याइयो तां कोई पाप नी | अपर ऐदेयां जो शारीरिक दुख होंगा, कन्ने मैं बचाणा चाहंदा |1CO	7	29	हे भाईयो, मैं एह ग्लांदा कि बग्त घट कित्ता गैया, इसतांई चाइदा कि जिन्हां दी लाड़ी होंयें, सैह ऐदेय होन मन्ना तिन्हां दी लाड़ी नी;1CO	7	30	कन्ने रोणे आळे ऐदेय होन, मन्ना रोंदे नी; कन्ने खुशी करणे आळे ऐदेय होन, मन्ना खुशी नी करदे; कन्ने मूलें लैणे आळे ऐदेय होन मन्ना तिन्हां अल्ल कुच्छ ऐ ई नी |1CO	7	31	कन्ने इस संसारे सौगी व्यवहार करणेयाले ऐदेय होन, कि संसारे दे ई ना होई लें; क्जोकि इस संसारे दी रीतिया कन्ने व्यवहार बदलदे जांदे हन्न |1CO	7	32	मैं एह चाहंदा कि तुहां जो चिंता ना होयें | कुआरा मरद प्रभु दी गल्लां दी चिंता च रैंह्दा कि प्रभु जो किआं खुश रखन |1CO	7	33	अपर कुआरा माणु संसारे दियां गल्लां दी चिंता च रैंह्दा ऐ कि अपणियां लाड़िया जो कुस तरीके नैं खुश रक्खें |1CO	7	34	शादी शुदा कन्ने कुआरे च बी फर्क ऐ, कुआंरी प्रभु दी चिंता च रैंह्दी ऐ कि सैह शरीरे च कन्ने आत्मां दूनी च पवित्र होयें, अपर शादी शुदा आळी संसारे दी चिंता च रैंह्दी ऐ कि अपणे लाड़े जो खुश रखें |1CO	7	35	मैं एह गल्ल तुहां दे फायदे तांई ग्लांदा, ना कि तुहां जो फसाणे तांई, अपर इसतांई कि जिआं शोभा दिंदा ऐ तिआं ई कित्ता जां, कि तुहां इक्क चित होई नैं प्रभु दी सेवा च लग्गी रैह्या |1CO	7	36	जे कोई एह समझें कि मैं अपणियां तिसा कुआंरिया दा हक्क मारा दा ऐ, जिसा दी जुआनी ढला दी ऐ, कन्ने जरूरत बी होयें, तां जिआं चां तिआं करें, इस च पाप नी, सैह तिसा दा व्याह होणा दैया |1CO	7	37	अपर जेह्ड़ा मन च पक्का रैंह्दा ऐ, कन्ने तिस जो जरूरत ना होयें, अपर अपणियां इच्छा पर हक्क रखदा होयें, कन्ने अपणे मने च एह गल्ल ठाण ली होयें कि सैह कुआंरी कुड़िया जो कुआंरी रखगा, सैह खरा करदा ऐ |1CO	7	38	इसतांई जेह्ड़ा अपणियां कुआंरिया दा व्याह करी दिंदा ऐ, सैह खरा करदा ऐ, कन्ने जेह्ड़ा व्याह नी करी दिंदा, सैह होर बी खरा करदा ऐ |1CO	7	39	जाह्लू तिकर कुसी जणांसा दा लाड़ा जिंदा रैंह्दा ऐ, ताह्लू तिकर सैह बन्नूइयो ऐ: अपर जे तिसा दा लाड़ा मरी जां तां जिस नैं चां व्याह करी सकदी ऐ, अपर सिर्फ प्रभु च | 1CO	7	40	अपर जिदेयी ऐ जे तिदेयी रैंह्य, तां मेरे वचारे च होर बी धन ऐ; कन्ने मैं समझदा कि परमात्में दी आत्मां मिन्जो च बी ऐ |1CO	8	1	हुण मूर्तियां साइआं बलि दित्तियां होईयां चीज्जां दे बारे च अहां जाणदे हन्न कि अहां सारेयां जो ज्ञान ऐ | ज्ञान कमंड पैदा करदा ऐ, अपर प्यार नैं तरक्की होंदी ऐ |1CO	8	2	जे कोई समझे कि मैं कुच्छ जाणदा, तां जिआं जाणना चाइदा तिआं अल्ली तिकर नी जाणदा |1CO	8	3	अपर जे कोई परमात्में नैं प्यार रखदा ऐ, तां परमात्मां तिसियो पणछैणदा ऐ |1CO	8	4	मूर्तियां साइआं बलि दित्तियां होईयां चीज्जां खाणे दे बारे च अहां जाणदे हन्न कि मूर्ति संसारे च कोई चीज्ज नी, कन्ने इक्की जो छड्डी होर कोई परमात्मां नी |1CO	8	5	जे अम्बरे च कन्ने धरतिया पर बड़े ईश्वर केहलांदे हन्न – जिआं कि बड़े ईश्वर कन्ने बड़े प्रभु ऐ ---1CO	8	6	तमी म्हारे तांई तां इक्क ई परमात्मां ऐ, मतलब पिता जिस दे पास्से ते सारियां चीज्जां हन्न, कन्ने अहां तिस तांई हन्न | कन्ने इक्क ई प्रभु ऐ, मतलब यीशु मसीह जिसदे दुआरा सारियां चीज्जां होईयां, कन्ने अहां बी तिसदे दुआरा हन्न |1CO	8	7	अपर सारे जो एह ज्ञान नी, अपर कुच्छ तां अल्ली तिकर मूर्ति जो कुच्छ समझणे दिया बजाह ते मूर्तियां सामणे बलि दित्तियां होईयां चिज्जां जो कुच्छ समझी करी खांदे हन्न, कन्ने तिन्हां दा विवेक कमजोर होणे दिया बजाह ते अशुद्ध होई जांदा ऐ |1CO	8	8	खाणा अहां जो परमात्में अल्ल नी पुज्जांदा | जे अहां नी खान तां म्हारी कुच्छ कमी नी, कन्ने जे खान तां कुच्छ फायदा नी |1CO	8	9	अपर चुकन्ने! ऐदेया ना होयें कि तुहां दी एह अजादी कुत्की कमजोरां तांई ठोकरा बजाह होई जां |1CO	8	10	क्जोकि जे कोई तिज्जो ज्ञानिये जो मूर्ति दे मंदर च खाणा खांदे दिक्खें कन्ने सैह कमजोर जण हन्न, तां क्या तिसदे विवेके जो मूर्तिया सामणे बलि दित्तियां होई चीज्जां खाणे दी हिम्मत ना होई जांगी |1CO	8	11	इस तरीके नैं तेरे ज्ञाने दिया बजाह ते सैह कमजोर भाऊ जिस तांई मसीह मरेया, नाश होई जांगा |  1CO	8	12	इस तरांह भाऊआं दे खिलाफ अपराध करणे ते कन्ने तिन्हां दे कमजोर विवेके जो चोट पुज्जाणे ते, तुहां मसीह दे वरखलाफ अपराध करदे हन्न |1CO	8	13	इसा बजाह ते जे खाणा मेरे भाऊये जो ठोकर खुआं, इआं ना होयें कि मैं अपणे भाऊये तांई ठोकरा दी बजाह बणै |1CO	9	1	क्या मैं अजाद नी, क्या मैं प्रेरित नी, क्या मैं यीशु जो जेह्ड़ा म्हारा प्रभु ऐ, नी दिखेया, क्या तुहां प्रभु च मेरे बणाये होये नी |1CO	9	2	जे मैं दूयेयां तांई प्रेरित नी, तमी तुहां तांई तां ऐ; क्जोकि तुहां प्रभु च मेरी प्रेरिताई पर छाप हन्न |1CO	9	3	जेह्ड़ा मिन्जो जांचदे हन्न, तिन्हां तांई ऐही मेरा जबाब ऐ |1CO	9	4	क्या अहां जो खाणे पीणे दा हक्क नी |1CO	9	5	क्या अहां जो एह हक्क नी, कि कुसी मसीही बैहणा सौगी व्याह करी नैं तिस तांई फिरें, जिआं होर प्रेरित कन्ने प्रभु दे भाऊ कन्ने कैफा करदे हन्न |1CO	9	6	या सिर्फ मिन्जो कन्ने बरनबास जो ई हक्क नी कि कमाई करणा छड्डे |1CO	9	7	कुण कदी अपणी गिरह नैं खाई नैं सपाई दा कम्म करदा ऐ, कुण अंगूरा दा लगाई नैं तिसदा फळ नी खांदा, कुण भेडां दी रखवाली करी नैं तिन्हां दा दूद नी पींदा |1CO	9	8	क्या मैं एह गल्लां माणु ई रीतिया पर ग्लांदा ऐ |1CO	9	9	क्या व्यवस्था बी ऐही नी ग्लांदी, क्जोकि मूसा दी व्यवस्था च लिख्या ऐ, दांवते बग्त चलदे होये दांदे (बळदे) दा मुँ नी बन्नणा |” क्या परमात्में दांदा (बळदां) दी चिंता करदा ऐ |”1CO	9	10	या ख़ास करी नैं म्हारे तांई ग्लांदा ऐ | हाँ, म्हारे तांई ई लिख्या, क्जोकि ठीक ऐ कि जोतणे आळा आशा जोंदे कन्ने दांवणे आळा भागी होणे दी आशा ने दांवणी करें |1CO	9	11	जे जाह्लू कि अहां तुहां तांई आत्मिक चीज्जां बाईयां, तां क्या एह कोई बडी गल्ल ऐ कि तुहां दी शारीरिक चीज्जां दी फसल कटन |1CO	9	12	जाह्लू दूयेयां दा तुहां एह हक्क ऐ, तां क्या म्हारा इसते जादा नी होंगा, अपर अहां एह हक्क कम्म च नी लैयोन; अपर सब कुच्छ सेहंदे हन्न कि म्हारे दुआरा मसीह दे सुसमाचार च कुच्छ रुकावट नी होयें |1CO	9	13	क्या तुहां नी जाणदे कि जेह्ड़े मंदरे च सेवा करदे हन्न, सैह मंदरे च खांदे हन्न; कन्ने जेह्ड़ी वेदी दी सेवा करदे हन्न, सैह वेदी सौगी भागी होंदे हन्न |1CO	9	14	इस तरीके नैं प्रभुयें बी ठेहराया कि जेह्ड़े लोक सुसमाचार सुणादे हन्न, तिन्हां दी तणखाह सुसमाचारे ते होयें |1CO	9	15	अपर मैं इन्हां च कोई बी गल्ल कम्मे च नी लाया, कन्ने मैं एह गल्लां इसतांई नी लिखियां कि मेरे तांई ऐदेया कित्ता जां, क्जोकि इसते तां मेरा मरणा ई खरा ऐ कि कोई मेरे कमंडे जो बेकार ठेहराये |1CO	9	16	जे मैं सुसमाचार सुणा, तां मिन्जो तांई कुच्छ कमंड दी गल्ल नी; क्जोकि एह तां मिन्जो तांई जरूरी ऐ | जे मैं सुसमाचार नी सुणा, तां मिन्जो पर हाय |  1CO	9	17	क्जोकि जे अपणी इच्छा ते एह करदा तां दिहाड़ी मिन्जो मिलदी ऐ, कन्ने जे अपणी इच्छा ते नी करदा तमी भंडारीपण मिन्जो सौंपेया ऐ |1CO	9	18	तां मेरी कुण देह्यी दिहाड़ी ऐ, एह कि सुसमाचार सुणाने च मैं मसीह दा सुसमाचार सेंत मेंत करी दें, ऐत्थू तिकर कि सुसमाचार च जेह्ड़ा मेरा हक्क ऐ तिसजो बी मैं पूरिया रीतिया नैं कम्म च नी लैयोंयें |1CO	9	19	क्जोकि सबना ते अजाद होणे पर बी मैं अपणे आप्पे जो सारेयां दा दास बणाई दित्या ऐ कि जादा लोकां जो खींजी लैई ओयें |1CO	9	20	मैं यहूदियां तांई यहूदी बणेयां कि यहूदियां जो खींजी लैई ओयें | जेह्ड़े लोक व्यवस्था दे अधीन हन्न तिन्हां तांई मैं व्यवस्था दे अधीन नी होणे पर बी व्यवस्था दे अधीन बणेयां कि तिन्हां जो जेह्ड़े व्यवस्था दे अधीन हन्न खींजी लैई ओयें |1CO	9	21	व्यवस्थाहीनां तांई मैं जेह्ड़े परमात्में दी व्यवस्था ते हीन नी अपर मसीह दी व्यवस्था दे अधीन हन्न --- व्यवस्थाहीन साइआं बणेयां कि व्यवस्थाहीनां जो खींजी लैई ओयें |1CO	9	22	मैं कमजोरां तांई कमजोर बणेयां कि कमजोरेयां जो खींजी लैई ओयें | मैं सारे माणुआं तांई सब कुच्छ बणेयां कि कुसी ना कुसी रीतिया नैं कुसी इक्की दा उद्धार करां |1CO	9	23	मैं एह सब कुच्छ सुसमाचारे तांई करदा कि होरनी सौगी तिसदा भागी होई जां |1CO	9	24	क्या तुहां नी जाणदे कि दौड़ च दौड़दे सारे ई हन्न, अपर इनाम इक्क ई लैई जांदा ऐ, तुहां तिआं ई दौड़ा कि जीता |1CO	9	25	हर इक्क पहलवाण सब तरांह दा संयम करदा ऐ; सैह तां इक्क मुरझाणे आळे मुकुटे जो पाणे तांई एह सारा करदे ऐ, अपर अहां तां उस मुकुटे तांई करदे हन्न जेह्ड़ा मुरझांदा नी |1CO	9	26	इसतांई मैं तां इसा रीतिया नैं दौड़दा, अपर लक्ष्यहीन नी; मैं बी इस तरीके नैं मुक्केयां नैं लड़दा, अपर तिस सइआं नी जेह्ड़ा हौआ पीटदा होया लड़दा ऐ | 1CO	9	27	अपर मैं अपणियां देही जो मारदा कूटदा कन्ने वशे च करी लेंदा, देह्या ना होयें कि होरना जो प्रचार करी नैं मैं अप्पु ई कुस तरीके ते निकम्मा ठेहरें |1CO	10	1	हे भाऊओ, मैं नी चाहंदा कि तुहां इसा गल्ला ते अनजाण रैह्या कि म्हारे सारे पढ़दादे बदळे थलै थे, कन्ने सारे दे सारे समंदर दे बिचे ते पार होई गै;1CO	10	2	कन्ने सारेयां बदळे च कन्ने समंदरे च, मूसा दा बपतिस्मा लैया;1CO	10	3	कन्ने सारेयां इक्क ई आत्मिक खाणा खादा;1CO	10	4	कन्ने सारेयां इक्क ई आत्मिक पाणी पीता, क्जोकि सैह तिसा आत्मिक चट्टानां नैं पींदे थे जेह्ड़ी तिन्हांसौगी सौगी चलदी थी, कन्ने सैह चट्टान मसीह था |1CO	10	5	अपर परमात्मां तिन्हां च मत्तेयां ते खुश नी होया, इसतांई सैह बणे च ढेर होई गै |1CO	10	6	एह गल्लां म्हारे तांई उदारण ठेहरियां, कि जिआं तिन्हां लालच कित्ता, तिआं अहां बुरीयां चीज्जां दा लालच ना करन;1CO	10	7	कन्ने ना तुहां मूर्तिपूजक बणा, जिआं कि तिन्हां च कितणे बणी गैयो थे, जिआं लिख्या ऐ, “लोक खाणा पीणा बैठे, कन्ने खेलणा कूदणा उठे |”1CO	10	8	कन्ने ना अहां व्यभिचार करन, जिआं तिन्हां च कितणयां कित्ता; कन्ने इक्क दिन च त्रैई हजार मरी गै |1CO	10	9	कन्ने ना अहां प्रभु जो परखन, जिआं तिन्हां च कितणयां कित्ता, कन्ने सरपां दे दुआरा नाश कित्ते गै |1CO	10	10	कन्ने ना तुहां कुड़कुड़ाआ, जिस तरीके नैं तिन्हां च कितणे कुड़कुड़ाये कन्ने नाश करणे आळे दे दुआरा नाश कित्ते गै |1CO	10	11	अपर एह सारियां गल्लां, जेह्ड़ियां तिन्हां पर पैईयां, उदारणे दी रीति पर थी; कन्ने सैह म्हारी चेतावणी तांई जेह्ड़े संसारे दे आखरी बग्ते च रैंह्दे हन्न लिखियो ऐ |1CO	10	12	इसतांई जेह्ड़ा समझदा ऐ, मैं पक्का ऐ, “सैह चौकस रैंह्य कि कुत्थी पैई ना जां |1CO	10	13	तुहां कुसी ऐदेयी परीक्षा च नी पै, जेह्ड़ी माणुये दे सेहणे ते बाहर ऐ | परमात्मां सच्चा ऐ कन्ने सैह तुहां जो सामर्थ ते बाहर परीक्षा च नी पौणा दिंगा, अपर परीक्षा सौगी निकास बी करगा कि तुहां सेही सका |1CO	10	14	इसा बजाह ते, हे मेरे प्यारेयो, मूर्तिपूजा ते बची रैह्या |1CO	10	15	मैं अक्लमंद जाणी नैं तुहां नैं ग्लांदा ऐ, जेह्ड़ा मैं ग्लांदा, तिसियो तुहां परखा |1CO	10	16	सैह धन्यावाद दा कटोरा, जिस पर अहां धन्यावाद करदे हन्न; क्या मसीह दे खूने दी सेहभागिता नी |1CO	10	17	इसतांई कि इक्क ई रोटी ऐ तां अहां बी जेह्ड़े मत्ते हन्न, इक देह हन्न: क्जोकि अहां सारे तिसा इक्का रोटिया च भागी होंदे हन्न |1CO	10	18	जेह्ड़े शरीरे दे भाव ते इस्राएली हन्न, तिन्हां जो दिक्खा: क्या बलिदानां दे खाणे आळे वेदिया दे सेहभागी नी?1CO	10	19	भिरी मैं क्या ग्लांदा, क्या एह कि मूर्तिया पर चढ़ाया बलिदान कुच्छ ऐ, या मूर्ति कुच्छ ऐ |1CO	10	20	नी, अपर एह कि होर जातिआं जेह्ड़ा बलिदान करदियां हन्न; सैह परमात्में तांई नी अपर बुरियां आत्मांआं तांई बलिदान करदे हन्न कन्ने मैं नी चाहंदा कि तुहां बुरियां आत्मांआं दे सेहभागी होन |1CO	10	21	तुहां प्रभु दे कटोरे कन्ने बुरियां आत्मां दे कटोरे दूनी च नी पी सकदे | तुहां प्रभु दी मेज कन्ने बुरियां आत्मांआं दी मेज दूनी दे साझी नी होई सकदे |1CO	10	22	क्या अहां प्रभु जो गुस्सा दिलांदे हन्न, क्या अहां तिसते ताकतवर हन्न |1CO	10	23	सारियां चीज्जां मिन्जो तांई ठीक तां हन्न, अपर सारियां फायदे दियां नी सारियां चीज्जां मिन्जो तांई ठीक तां हन्न, अपर सारियां चीज्जां ते तरक्की नी |1CO	10	24	कोई अपणी ई भलाईया जो नी, अपर दूयेयां दी भलाईया जो तोपा |1CO	10	25	जेह्ड़ा कुच्छ कसाइआं दे ऐत्थू बिकदा ऐ, सैह खाआ कन्ने विवेके दिया बजाह ते कुच्छ ना पूछा |”1CO	10	26	क्जोकि धरती कन्ने तिसदी भरपूरी प्रभु दी ऐ |”1CO	10	27	जे वेवसुआसियां च कोई तुहां जो न्यौता दें, कन्ने तुहां जाणना चाया, तां जेह्ड़ा कुच्छ तुहां दे सामणे रखेया जां तित्थू खाआ; होर बजाह कुच्छ ना पूछा |1CO	10	28	अपर जे कोई तुहां नैं ग्लां, “एह तां मूर्तिया जो बलि दित्ती होई चीज्ज ऐ, “तां तिस दस्सणे आळे दिया बजाह ते कन्ने विवेक दिया बजाह ते मत खाआ |1CO	10	29	मेरा मतलब तेरा विवेक नी, अपर तिस दूये दा | खरा, मेरी अजादी दूये दे वचारे ते क्जो परखी जां |1CO	10	30	जे मैं धन्यावाद करी नैं साझी होंदा ऐ, तां जिस पर मैं धनायावाद करदा ऐ तिस दिया बजाह ते मेरी बदनामी क्जो होंदी ऐ |”1CO	10	31	इसतांई तुहां चान खाआ, चाहे पीया चान जेह्ड़ा कुच्छ करा, सबी कुच्छ परमात्में दी महिमा तांई करा |1CO	10	32	तुहां ना यहूदियां, ना यूनानियां कन्ने ना परमात्में दी कलेसिया तांई ठोकरा दी बजाह बणा | 1CO	10	33	जिआं मैं बी सारियां गल्लां च सबना जो खुश रखदा ऐ, कन्ने अपणा नी अपर मत्तेयां दा फायदा तोपदा ऐ कि सैह उद्धार पान |1CO	11	1	तुहां मेरी चाल चला जिआं मैं मसीह दी चाल चलदा ऐ |1CO	11	2	हे भाऊओ, मैं तुहां जो सराहंदा कि सारियां गल्लां च तुहां मिन्जो याद करदे हन्न; कन्ने जेह्ड़े रुआज तुहां जो सौंपेयो हन्न, तिन्हां दा पालण करदे हन्न |1CO	11	3	अपर मैं चाहंदा ऐ कि तुहां एह जाणी लैया कि हर इक्क मरदे दा मुंड मसीह ऐ, कन्ने जणासा दा मुंड मरद ऐ, कन्ने मसीह दा मुंड परमात्मां ऐ |1CO	11	4	जेह्ड़ा मरद मुंडे ढकी नैं प्रार्थना या भविष्यवाणी करदा ऐ, सैह अपणे मुंडे दा अपमान करदा ऐ |1CO	11	5	अपर जेह्ड़ी जणास नंगे मुंडे प्रार्थना या भविष्यवाणी करदी ऐ, सैह अपणे मुंडे दा अपमान करदी ऐ, क्जोकि सैह गंजी होणे दे बराबर ऐ |1CO	11	6	जे जणास चादरुये ना उढे तां बालां बी कटाई लें; जे जणासा तांई बाल काटणा या गंजा होणा सर्मा दी गल्ल ऐ, तां चादरु उढें |1CO	11	7	हाँ मरदे दा अपणा मुंड ढकणा ठीक नी; क्जोकि सैह परमात्में दा रूप कन्ने महिमा ऐ; अपर जणास मरदे दी महिमा ऐ |1CO	11	8	क्जोकि मरद जणासा ते नी होया, अपर जणास मरदे ते होई ऐ;1CO	11	9	कन्ने मरद जणासा तांई नी बणाया, अपर जणास मरदे तांई बणाईयो ऐ |1CO	11	10	इसतांई सुअर्गदूतां दिया बजाह ते जणासा जो ठीक ऐ कि हक्क अपणे मुंडे पर रखें |1CO	11	11	तमी प्रभु च ना जणास बगैर मरदें, कन्ने ना मरद बगैर जणासा दे ऐ |1CO	11	12	क्जोकि जिआं जणास मरदे ते ऐ, तिआं मरद बी जणासा दे दुआरा ऐ; अपर सारियां चीज्जां परमात्में ते हन्न |1CO	11	13	तुहां अप्पु ई वचार करा, क्या जणासा जो नंगे मुंडे परमात्में नैं प्रार्थना करणा शोभा दिंदा ऐ |”1CO	11	14	क्या सुभाविक तरीके नैं बी तुहां नी जाणदे कि जे मरद लम्बे बाल रखें, तां तिस तांई अपमान ऐ |1CO	11	15	अपर जे जणास लम्बे बाल तिसा जो उढणे तांई दित्तेयो हन्न |1CO	11	16	अपर जे कोई झगड़ा करणा चां, तां एह जाणी लैया कि ना म्हारी कन्ने ना परमेमात्मे दी कलेसिया दी ऐदेयी रीति ऐ |1CO	11	17	अपर एह हुक्म दिंदे होये मैं तुहां जो नी सहारदा, इसतांई कि तुहां दे किट्ठे होणे ते भलाई नी, अपर घाटा होंदा ऐ |1CO	11	18	क्जोकि पैहलें तां मैं एह सुणदा, कि जाह्लू तुहां कलेसिया च किट्ठे होंदे हन्न तां तुहां च बैर होंदा ऐ, कन्ने मैं इस पर कुच्छ कुच्छ वसुआस बी करदा ऐ |1CO	11	19	क्जोकि दलबंदी बी तुहां च जरूर होंगी, इसतांई कि जेह्ड़े लोक तुहां च खरे हन्न सैह प्रकट होई जान |1CO	11	20	कन्ने तुहां जेह्ड़े इक्की जगाह च किट्ठे होंदे हन्न तां एह प्रभु भोज खाणे तांई नी,1CO	11	21	क्जोकि खाणे दे बग्त इक्की दूये नैं पैहलें अपणा भोज खाई लेंदा ऐ, इस तरांह कोई तां भूखा रैंह्दा ऐ कन्ने कोई मतवाला होई जांदा ऐ |1CO	11	22	क्या खाणे पीणे तांई तुहां दे घरे नी, या परमात्में दी कलेसिया जो तुच्छ जाणदे हन्न, कन्ने जिन्हां अल्ल नी ऐ तिन्हां जो शर्मिंदा करदे हन्न, मैं तुहां नैं क्या ग्लां, क्या इसा गल्ला च तुहां दी तारीफ करें? नी, मैं तारीफ नी करदा |1CO	11	23	क्जोकि एह गल्ल मिन्जो प्रभु ते पुज्जी, कन्ने मैं तुहां जो बी पज्जाई दित्ती कि प्रभु यीशुयें जिसा राती सैह पकड़ुआया गैया, रोटी लैयी,1CO	11	24	कन्ने धन्यावाद करी नैं तिसायो तोड़ेया कन्ने ग्लाया, “एह मेरी देह ऐ, जेह्ड़ी तुहां तांई ऐ, मेरी याद तांई ऐही करा करा |”1CO	11	25	इस तरीके नैं तिन्हीं बियारी दे पचां ते कटोरा बी लैया कन्ने ग्लाया, “एह कटोरा मेरे खून च नौआ वायदा ऐ: जाह्लू कदी बी पीआ, तां मेरी याद तांई ऐही करा करा |”1CO	11	26	क्जोकि जाह्लू कदी तुहां एह रोटी खांदे कन्ने इस कटोरे च पींदे हन्न, तां प्रभु दी मौता जो जाह्लू तिकर सैह नी ओंये, प्रचार करदे हन्न |1CO	11	27	इसतांई जेह्ड़ा कोई गलत तरीके नैं प्रभु दी रोटी खां तिस कटोरे च पींये, सैह प्रभु दी देही कन्ने खूने दा अपराधी ठेहरगा |1CO	11	28	इसतांई माणु अपणे आप्पे जो जांची लें कन्ने इस तरीके नैं इसा रोटिया च खां, कन्ने इस कटोरे च पींये |1CO	11	29	क्जोकि जेह्ड़ा खांदे पींदे बग्त प्रभु दी देही जो नी पणछैणे, सैह इस खाणे पीणे ते अपणे उपर सज्जा लांदा ऐ |1CO	11	30	इसा बजाह ते तुहां च मत्ते कमजोर कन्ने रोगी हन्न, कन्ने मत्ते सोई बी गै |1CO	11	31	जे अहां अपणे आप्पे जो जांचदे तां सज्जा नी पांदे |1CO	11	32	अपर प्रभु अहां जो सज्जा दैई नैं म्हारी ताड़णां करदा ऐ, इसतांई कि अहां संसारे सौगी दोसी ना ठेहरन |1CO	11	33	इसतांई, हे मेरे भाऊओ,जाह्लू तुहां खाणे तांई इक्की दूये तांई ठेहरा करा | 1CO	11	34	जे कोई भूखा होयें तां अपणे घरे च खाई लें, जिसते तुहां दा कट्ठा होणा सज्जा दी बजाह ना होयें | बाकि गल्लां जो मैं आई नैं ठीक करगा |1CO	12	1	हे भाऊओ, मैं नी चाहंदा कि तुहां आत्मिक वरदानां ते अनजान रैह्या |1CO	12	2	तुहां जाणदे हन्न कि जाह्लू तुहां होर जातिआं थियां, तां गूंगी मूर्तियां दे पचां जिआं चलांदे थे, तिआं चलदे थे |1CO	12	3	इसतांई मैं तुहां जो चेतावणी दिंदा कि जेह्ड़ा कोई परमात्में दी आत्मां दी अगुआईया नैं ग्लांदा ऐ, सैह नी ग्लांदा कि यीशु श्रापित ऐ; कन्ने ना कोई पवित्र आत्मां दे बगैर ग्लाई सकदा ऐ कि यीशु प्रभु ऐ |1CO	12	4	वरदान तां कई तरांह दे हन्न, अपर आत्मां इक्को ई ऐ;1CO	12	5	कन्ने सेवा बी कई तरांह दियां हन्न, अपर प्रभु इक्को ई ऐ;1CO	12	6	कन्ने प्रभावशाली कम्म कई तरांह दे हन्न, अपर परमात्मां इक्को ई ऐ, जेह्ड़ा सारेयां च हर तरांह दा प्रभाव पैदा करदा ऐ |1CO	12	7	अपर सारेयां जो फायदा पज्जाणे तांई हर इक्की जो आत्मां दी लौ दिंदा जांदा ऐ |1CO	12	8	क्जोकि इक्की जो आत्मां दिया बजाह ते अक्ला दियां गल्लां दित्तियां जांदियां हन्न, कन्ने दूयेयां जो तिसा आत्मां मताबक ज्ञाने दी गल्लां |1CO	12	9	कुसी जो तिसा आत्मां नैं वसुआस कन्ने कुसी जो तिसा इक्की आत्मां नैं चंगा करणे दा वरदान दित्ता जांदा ऐ |1CO	12	10	भिरी कुसी जो सामर्थी दे कम्म करणे दी शक्ति, कन्ने कुसी जो भविष्यवाणी कित्ती, कन्ने कुसी जो आत्मां दी परख, कन्ने कुसी जो कई तरांह दी भासा, कन्ने कुसी जो भासा दा मतलब दस्सणा |1CO	12	11	अपर एह सारे प्रभावशाली कम्म सैई हन्न इक्क आत्मां करांदा ऐ, कन्ने जिसियो जेह्ड़ा चाहंदा ऐ सैह बंडी दिंदा ऐ |1CO	12	12	क्जोकि जिस तरांह शरीर तां इक्क ऐ कन्ने तिसा दे अंग मत्ते हन्न, कन्ने तिस इक्की शरीरे दे सारे अंग मत्ते होणे पर बी सारे मिली नैं इक्क ई देह हन्न, तिस तरांह मसीह बी ऐ |1CO	12	13	क्जोकि अहां सारेयां क्या यहूदी हन्न क्या यूनानी, क्या दास हन्न क्या अजाद, इक्की ई आत्मां दिया बजाह ते इक्क शरीर होणे तांई बपतिस्मा लैया, कन्ने अहां सारेयां जो इक्को ई आत्मां पिलाया ऐ |1CO	12	14	इसतांई कि शरीरे च इक्क ई अंग नी अपर मते हन्न |1CO	12	15	जे पैर ग्लान, “मैं हत्थ नी, इसतांई शरीरे दा नी,” तां क्या सैह इसा बजाह ते शरीरे दा नी |1CO	12	16	कन्ने जे कन्न ग्लान, “मैं अंख नी, इसतांई शरीरे दा नी,” तां क्या सैह इसा बजाह ते शरीरे दा नी |1CO	12	17	जे सारी देह अंख ई होंदी तां सुणना कतांह होंदा, जे सारी देह कन्न ई होंदी तां सिंघणा कतांह होंदा |”1CO	12	18	अपर सचमुच परमात्मां अंगा जो अपणी इच्छा मताबक इक्क इक्क करी नैं शरीरे च रखेया ऐ |1CO	12	19	जे सैह सारे इक्क ई अंग होंदे, तां शरीर कतांह होंदा |”1CO	12	20	अपर हुण अंग तां मते हन्न, अपर शरीर इक्क ई ऐ |”1CO	12	21	अंख हत्थे नैं नी ग्लाई सकदी, “मिन्जो तेरी जरूरत नी,” कन्ने ना मुंड पैरां नैं ग्लाई सकदा ऐ, “मिन्जो तुहां दी जरूरत नी |”1CO	12	22	अपर शरीरे दे सैह अंग जेह्ड़े दूयेयां ते कमजोर लगदे हन्न, बड़े ई जरूरी हन्न;1CO	12	23	कन्ने शरीरे दे जिन्हां दे अंगा जो अहां आदरे दे जोग्गा नी समझदे तिन्हां ई जो अहां जादा आदर दिंदे हन्न; कन्ने म्हारे शोभाहीन अंग होर बी बड़े शोभायमान होई जांदे हन्न |1CO	12	24	भिरी बी म्हारे शोभायमान अंगा जो इसदी जरूरत नी | अपर परमात्में शरीरे जो ऐदेया बणाई दित्या ऐ कि जिस अंगे जो आदर दी कमी थी तिस जो होर बी जादा आदर मिलें |1CO	12	25	तांकि देह च बैर ना पौयें, अपर अंग इक्की दूये दी बराबर चिंता करन |1CO	12	26	इसतांई जे इक्क अंग दुख पांदा ऐ, तां सारे अंग तिस सौगी दुख पांदे हन्न; कन्ने जे इक्की अंगे दी बड़ाई होंदी ऐ, तां तिस सौगी सारे अंग खुशी मनांदे हन्न |1CO	12	27	इस तरांह तुहां सारे मिली नैं मसीह दा शरीर हन्न, कन्ने लग्ग लग्ग तिसदे अंग हन्न;1CO	12	28	कन्ने परमात्में कलेसिया च लग्ग लग्ग माणु नियुक्त कित्तेयो हन्न, “पैहला प्रेरित, दूये भविष्यवक्ता, त्रीये अध्यापक, भिरी सामर्थी कम्म करणे आळे, भिरी चंगा करणे आळे, कन्ने उपकार करणे आळे, कन्ने प्रबंध करणे आळे, कन्ने कई तरांह दी भासा बोलणे आळे |1CO	12	29	क्या सारे प्रेरित हन्न, क्या सारे भविष्यवक्ता हन्न, क्या सारे अध्यापक हन्न, क्या सारे सामर्थी दे कम्म करणे आळे हन्न |1CO	12	30	क्या सारेयां जो चंगा करणे दा वरदान मिलेया ऐ, क्या सारी तरांह दी भासा ग्लांदे हन्न, 1CO	12	31	क्या सारे अनुवाद करदे हन्न, तुहां मते ते मते वरदानां दी धुना च रैह्या | अपर मैं तुहां जो बी सारे ते उत्तम रस्ता दस्सदा ऐ |1CO	13	1	जे मैं माणुआं कन्ने सुअर्गदूतां दी बोलियां ग्लां कन्ने प्यार ना रखें, तां मैं ठणठणांदा होया पीतल, कन्ने झंझणांदी होई झांझर ऐ |1CO	13	2	कन्ने जे मैं भविष्यवाणी करी सकें, कन्ने सारे भेदां कन्ने सारे तरांह दे ज्ञाने जो समझें कन्ने मिन्जो ऐत्थू तिकर पूरा वसुआस होयें कि मैं प्हाड़ां जो हटाई दें, अपर प्यार ना रखें, तां मैं कुछ बी नी |1CO	13	3	जे मैं अपणी पूरी सम्पति कंगालां जो खुआई दैं, या अपणे शरीरे जळाणे तांई दैई दैं, कन्ने प्यार ना रखें, तां मिन्जो कुच्छ बी फायदा नी |1CO	13	4	प्यार धीरजवंत ऐ कन्ने कृपालु ऐ: प्यार डाह नी करदा; प्यार अपणी बड़ाई नी करदा, कन्ने फूलदा नी,1CO	13	5	सैह अनरीति नी चलदा, सैह अपणी भलाई नी चाहंदा, झुंझलांदा नी, बुरा नी मनदा |1CO	13	6	कुकर्म ते खुश नी होंदा अपर सचाईया ते खुश होंदा ऐ |1CO	13	7	सैह सारियां गल्लां सेही लेंदा ऐ, सारियां गल्लां दा वसुआस करदा ऐ, सारियां गल्लां दी आशा रखदा ऐ, सारियां गल्लां च सबर रखदा ऐ |1CO	13	8	प्यार कदी टलदा नी; भविष्यवाणियां होन, तां मुक्की जांगी; भासां होन, तां जांदी रैंह्गी; ज्ञान होयें, तां मिटी जांगा |1CO	13	9	क्जोकि म्हारा ज्ञान अधूरा ऐ, कन्ने म्हारी भविष्यवाणी अधूरी;1CO	13	10	अपर जाह्लू सर्वसिद्ध ओंगा, तां अधूरा मिटी जांगा |1CO	13	11	जाह्लू सैह जागत था, तां मैं जागतां साइआं ग्लांदा था, जागतां दा ऐदेया मन था, जागतां दी ऐदेयी समझ थी; अपर जाह्लू सयाणा होईया तां जागतां दी गल्लां छड्डी दित्ती |1CO	13	12	हुण अहां जो शीशे च तुदंल़ा दिखाई दिंदा ऐ, अपर तिस बग्त आमणे सामणे दिखगे, इस बग्त मेरा ज्ञान अधूरा ऐ, अपर तिस बग्त ऐदेयी पूरी रीतिया नैं पणछैणगा, जिआं मैं पणछैणेया गैया ऐ | 1CO	13	13	अपर हुण वसुआस, आशा, प्यार एह तीनों स्थायी हन्न, अपर इन्हां च सबना ते बडा प्यार ऐ |1CO	14	1	प्यार दा अनुकरण करा, कन्ने आत्मिक वरदानां दियां धुना च रैह्या, खास करी नैं एह कि भविष्यवाणी करा |1CO	14	2	क्जोकि जेह्ड़ा होरनी भासा च गल्लां करदा ऐ सैह माणुआं नैं नी अपर परमात्में नैं गल्लां करदा ऐ; इसतांई कि तिसदियां गल्लां कोई नी समझदा, क्जोकि सैह भेदे दियां गल्लां आत्मां च होई नैं ग्लांदा |1CO	14	3	अपर जेह्ड़ा भविष्यवाणी करदा ऐ, सैह माणुआं नैं तरक्की कन्ने शिक्षा कन्ने शांति दियां गल्लां ग्लांदा ऐ |1CO	14	4	जेह्ड़ा होरनी भासा च गल्लां करदा ऐ, सैह अपणी ई तरक्की करदा ऐ; अपर जेह्ड़ा भविष्यवाणी करदा ऐ, सैह कलेसिया दी तरक्की करदा ऐ |1CO	14	5	मैं चाहदा ऐ कि कि तुहां सारे होरनी भासा च गल्लां करा पर इसते जादा एह चाहंदा ऐ कि भविष्यवाणी करा: क्जोकि जे होर भाषायें बोलणे आळी कलेसिया दी तरक्किया तांई अनुवाद ना करा तां भविष्यवाणी करणे आळा तिसते बधी नैं ऐ |1CO	14	6	इसतांई हे भाऊओ, जे मैं तुहां अल्ल आई नैं होर भासा च गल्लां करें, कन्ने लौई दा ज्ञान या भविष्यवाणी या शिक्षा दियां गल्लां तुहां नैं ग्लां, तां मिन्जो ते तुहां जो क्या फायदा होंगा?1CO	14	7	इस तरांह जे नरजीव चीज्ज बी जिन्हां च उआज निकलदी ऐ, जिआं बंसरी या बीण, जे तिन्हां दे स्वरां च भेद ना होयें तां जेह्ड़ा फूकेया या बजाया जांदा ऐ, सैह किआं पणछैणा जांगा |1CO	14	8	कन्ने जे तुरही दी उआज साफ़ ना होयें, तां कुण लड़ाईया तांई त्यारी करगा |1CO	14	9	ऐदेय ई तुहां बी जे जीभा नैं साफ़ साफ़ गल्लां ना ग्लांन, तां जेह्ड़ा कुच्छ ग्लाया जांदा ऐ सैह किआं समझेया जांगा, तुहां तां हौआ नैं गल्लां करणे आळे होंगे |1CO	14	10	संसार च कितणे ई प्रकार दी भाषायें क्या नी हन्न, अपर तिन्हां च कोई बी बगैर मतलब दी नी होंगी |1CO	14	11	इसतांई जे मैं कुसी भासा दा मतलब नी समझें, तां ग्लांणे आळे दी नजरा च परदेशी होंगा कन्ने ग्लाणे आळा मेरी नजरा च परदेशी होंगा |1CO	14	12	इसतांई तुहां बी जाह्लू आत्मिक वरदानां दी धुना च हन्न, तां देह्यी कोशश करा कि तुहां दे वरदानां दी तरक्कियां नैं कलेसिया दी तरक्की होयें |1CO	14	13	इसा बजाह ते जेह्ड़ा होर भासा ग्लां, सैह प्रार्थना करें कि तिसदा अनुवाद बी करी सकें |1CO	14	14	इसतांई जे मैं होरनी भासा च प्रार्थना करें तां मेरी आत्मां प्रार्थना करदी ऐ अपर मेरी अक्ल कम्म नी दिंदी |1CO	14	15	कन्ने क्या करणा चाइदा, मैं आत्मां नैं बी प्रार्थना करगा, कन्ने अक्ला नैं बी प्रार्थना करगा; मैं आत्मां नैं गांगा, कन्ने अक्ला नैं बी गांगा |1CO	14	16	नी तां जे तू आत्मां ते ई धन्यावाद करगा, तां भिरी अज्ञानी तेरे धन्यावादे पर आमीन किआं ग्लांगा, क्जोकि सैह तां नी जाणदा कि तू क्या ग्लादा ऐ |1CO	14	17	तू तां भली भांति धन्यावाद करदा ऐ, अपर दूये दी तरक्की नी होंदी |1CO	14	18	मैं अपणे परमात्में दा धन्यावाद करदा ऐ, कि मैं तुहां सारेयां ते जादा होरनी भासा ग्लांदा ऐ |1CO	14	19	अपर कलेसिया च होरनी भासा च दस हजार गल्लां ग्लाणे ते एह मिन्जो होर नी खरा जाणी पाया ऐ, कि दूयेयां जो सखाणे तांई अक्ला नैं पंज ई गल्लां ग्लान |1CO	14	20	हे भाऊओ, तुहां समझा च जागत मत बणां बुराईया च तां जागत रैह्या, अपर समझा च सयाणे बणा |1CO	14	21	व्यवस्था च लिख्या ऐ कि प्रभु ग्लांदा ऐ, “मैं अपरिचित भासा ग्लाणे आळेयां दे दुआरा कन्ने पराये मुँमे दे दुआरा इन्हां लोकां नैं गल्लां करगा तमी सैह मेरी नी सुणगे |”1CO	14	22	इसतांई होर भासायें वसुआसियां तांई नी, वेवसुआसियां तांई नशाण ऐ, कन्ने भविष्यवाणी वेवसुआसियां तांई नी वसुआसियां तांई नशाण ऐ |1CO	14	23	जे कलेसिया इक्की जगाह पर किट्ठी होई, कन्ने सारे दे सारे होर भासायें ग्लान, कन्ने बाहरे आळे या वेवसुआसी लोक अंदर आई जान तां क्या सैह तुहां जो पागल नी ग्लांगे |1CO	14	24	अपर जे सारे भविष्यवाणी करणा लग्गे, कन्ने कोई वेवसुआसी या बाहरे आळा माणु अंदर आई जां, तां सारे तिसियो दोसी ठेहराई दिंगे कन्ने परखगे;1CO	14	25	कन्ने तिसदे मने दे भेद प्रकट होई जांगे कन्ने ताह्लू सैह मुँमे भार पैई नैं परमात्में जो प्रणाम करगा, कन्ने मनी लेंगा कि सचमुच परमात्मां तुहां दे बिच ऐ |1CO	14	26	इसतांई हे भाऊओ, क्या करणा चाइदा, जाह्लू तुहां किट्ठे होंदे हन्न, तां हर इक्की दे मने च भजन या शिक्षा या होर भासा या लौ या होरनी भासा दा मतलब दस्सणा चाइदा ऐ | सारा कुच्छ आत्मिक बढ़ौतरी तांई होणा चाइदा |1CO	14	27	जे होरनी भासा च गल्लां करणियां हन्न तां दो या मत्ते हन्न तां तीन जण बारी बारी च ग्लान, कन्ने इक्क माणु अनुवाद करें |1CO	14	28	अपर जे अनुवाद करणे आळा ना होयें, तां होर भासा बोलणे आळा कलेसिया च शांत रैंह्य, कन्ने अपणे मने च कन्ने परमात्में नैं गल्लां करें |1CO	14	29	भविष्यवक्तां च दो या तीन ग्लान, कन्ने बाकि लोक तिन्हां दे वचना जो परखन |1CO	14	30	अपर जे दूये पर जेह्ड़ा बैठया ऐ, कुच्छ ईश्वरीय लौ होयें तां पैहला चुप होई जां |1CO	14	31	क्जोकि तुहां सारे इक्क इक्क करी नैं भविष्यवाणी करी सकदे हन्न, तांकि सारे सिखन कन्ने सारे शांति पांन |1CO	14	32	कन्ने भविष्यवक्तां दी आत्मां भविष्यवक्तां दे वशे च हन्न |1CO	14	33	क्जोकि परमात्मां गड़बड़ी दा नी, अपर शांति दा परमात्मां ऐ |1CO	14	34	जणासा कलेसिया दी सभा च चुप रैंह्न, क्जोकि तिन्हां जो गल्लां करणे दा हुक्म नी, अपर अधीन रैह्णा हुक्म ऐ, जिआं व्यवस्था च लिख्या बी ऐ |1CO	14	35	जे सैह कुच्छ सीखणा चान, तां घरे च अपणे अपणे लाड़े ते पूछन, क्जोकि जणासा दा कलेसिया च गल्लां करणा शर्मिदगीं दी गल्ल ऐ |1CO	14	36	क्या परमात्में दा वचन तुहां च निकळेया ऐ, या सिर्फ तुहां ई तिकर पुज्जया ऐ |1CO	14	37	जे कोई माणु अपणे आप्पे जो भविष्यवक्ता या आत्मिक जण समझे, तां एह जाणी लैया कि जेह्ड़ियां गल्लां तुहां जो लिखदा ऐ, सैह प्रभु दे हुक्म हन्न |1CO	14	38	अपर जे कोई एह ना मन्ने, तां तिसियो बी ना मन्ने |1CO	14	39	कन्ने हे भाऊओ, भविष्यवाणी करणे दी धुना च रैह्या कन्ने होरनी भासा ग्लाणे ते मन्ना मत करा; 1CO	14	40	अपर सारियां गल्लां शालीनता कन्ने व्यवस्थित रुपे नैं कित्तियां जान |1CO	15	1	हे भाऊओ, हुण मैं तुहां जो सैही सुसमाचार दस्सदा ऐ जेह्ड़ा पैहलें सुणी चुकेयो हन्न जिसियो तुहां अंगीकार बी कित्या था कन्ने जिस च तुहां पक्के बी हन्न |1CO	15	2	तिसदिया बजाह ते तुहां दा उद्धार बी होंदा ऐ, जे तिस सुसमाचारे जो जेह्ड़ा मैं तुहां जो सुणाया था याद रखदे हन्न; नी तां तुहां दा वसुआस करणा बेकार होया |1CO	15	3	इसा बजाह मैं सबना ते पैहलें तुहां जो सैई गल्ल दस्सी दित्ती, जेह्ड़ी मिन्जो दस्सियो थी कि पवित्रशास्त्रे दे वचने मताबक यीशु मसीह म्हारे पापां तांई मरी गैया,1CO	15	4	कन्ने दबेया गैया, कन्ने पवित्रशास्त्रे मताबक त्रीयें दिने जिंदा बी होईया,1CO	15	5	कन्ने कैफा जो ताह्लू बारांह जो दुस्सया था |1CO	15	6	भिरी सैह पंज सौ ते जादा भाऊआं जो इक्क सौगी दुस्सया था, जिन्हां च मते अल्ली तिकर जिंदा ऐ अपर कुच्छ सोई गै |1CO	15	7	भिरी सैह याकूबे जो दुस्सया ताह्लू प्रेरितां जो दुस्सया था |1CO	15	8	सबना दे बाच मिन्जो जो बी दुस्सया था, जेह्ड़ा मन्ना अधूरे दिनां च जम्मेया ऐ |1CO	15	9	क्जोकि मैं प्रेरितां च सबना ते छोटा ऐ, अपर प्रेरित केहलाणे जोग्गा बी नी क्जोकि मैं परमात्में दी कलेसिया जो सताया था |1CO	15	10	अपर मैं जेह्ड़ा कुच्छ बी ऐ, परमात्में दे अनुग्रह नैं ऐ | तिसदा अनुग्रह जेह्ड़ा मिन्जो पर होया, सैह बेकार नी होया; अपर मैं तिन्हां सारेयां ते बधी नैं मेहणत बी कित्ती: तमी एह मेरे पास्से ते नी होया अपर परमात्में दे अनुग्रह नैं जेह्ड़ा मिन्जो पर था |1CO	15	11	इसतांई चां मैं ऐ, चां सैह हन्न, अहां ऐही प्रचार करदे हन्न, कन्ने इसी पर तुहां वसुआस बी कित्ता |1CO	15	12	इसतांई जाह्लू कि मसीह दा एह प्रचार कित्ता जांदा ऐ कि सैह मरेयां ते जिंदा होया, तां तुहां च कितणे किआं ग्लांदे हन्न कि मरेयां दी दुआरा जिन्दगी ऐ ई नी |1CO	15	13	जे मरेयां दिया बजाह ते जिन्दगी ऐ ई नी, तां मसीह बी जिंदा नी होया;1CO	15	14	कन्ने जे मसीह जिंदा नी होया, तां म्हारा प्रचार करणा बी बेकार ऐ, कन्ने तुहां दा वसुआस बी बेकार ऐ |1CO	15	15	अपर अहां परमात्में दे झूठे गवाह ठेहरन; क्जोकि अहां परमात्में दे बारे च एह गवाही दित्ती कि तिन्हीं मसीह जो जिंदा करी दित्ता, कन्ने जिंदा नी कित्या जे मरेयो जिंदे होंदे |1CO	15	16	कन्ने जे मुड़दे नी जिंदे होंदे, तां मसीह बी जिंदा नी होया, |1CO	15	17	कन्ने जे मसीह जिंदा नी होया, तां तुहां दा वसुआस बेकार ऐ, कन्ने तुहां अल्ली तिकर अपणे पापां च फसेयो हन्न |1CO	15	18	अपर जेह्ड़े मसीह च सोई गैयो हन्न, सैह बी नाश होये |1CO	15	19	जे अहां सिर्फ इसा जिन्दगिया च मसीह नैं आशा रखदे हन्न तां अहां सारे माणुआं ते जादा अभागे हन्न |1CO	15	20	अपर सचमुच मसीह मुड़देयां च जिंदा होईया ऐ, कन्ने जेह्ड़े सोई गैयो हन्न तिन्हां च सैह पैहला फळ होया |1CO	15	21	क्जोकि जाह्लू माणुये दिया बजाह ते मौत आई, तां माणुये दुआरा मरेयां दिया बजाह ते जिन्दगी बी आई |1CO	15	22	कन्ने जिआं आदम च सारे मरदे हन्न, तिआं ई मसीह च सारे जिंदे कित्ते जांगे,1CO	15	23	अपर हर इक्क अपणी अपणी बारिया नैं: पैहला फळ मसीह, भिरी मसीह ओणे पर तिसदे लोक |1CO	15	24	 इसदे बाद अंत होंगा | तिस बग्त सैह सारी प्रधानता, कन्ने सारा हक्क, कन्ने सामर्थी दा अंत करी नैं राज्जे जो परमात्मां पिता दे हत्थ च सौंपी दिंगा |1CO	15	25	क्जोकि जाह्लू तिकर सैह अपणे बैरियां जो अपणे पैरां थलै ना लैई ओंयें, ताह्लू तिकर तिसदा राज्ज करणा जरुर ऐ |1CO	15	26	सबना ते आखरी बैरी जेह्ड़ा खत्म कित्ता जांगा, सैह मौता ऐ |1CO	15	27	क्जोकि परमात्में सब कुच्छ तिसदेयां पैरां थलै करी दित्ता ऐ, अपर जाह्लू सैह ग्लांदा ऐ कि सब कुच्छ तिसदे अधीन करी दित्या ऐ तां प्रत्यक्ष ऐ कि जिन्हीं सब कुच्छ तिसदे अधीन करी दित्ता, सैह अप्पु लग्ग रैह्या |1CO	15	28	कन्ने जाह्लू सब कुच्छ तिसदे अधीन होई जांगा, तां पुतर अप्पु बी तिसदे अधीन होई जांगा, जिन्हीं सब कुच्छ तिसदे अधीन करी दित्या, तांकि सारेयां च परमात्मां ई सब कुच्छ होयें |1CO	15	29	नी तां जेह्ड़े लोक मरेयां तांई बपतिस्मा लेंदे हन्न सैह क्या करगे | जे मुड़दे जिंदे होंदे ई नी तां भिरी क्जो तिन्हां तांई बपतिस्मा लेंदे हन्न |”1CO	15	30	कन्ने अहां बी क्जो हर बग्त जोखिमा च पैयो रैंह्दे हन्न |1CO	15	31	हे भाऊओ, मिन्जो तिस कमंड दी कसम जेह्ड़ा म्हारे मसीह यीशु च मैं तुहां दे बारे च करदा ऐ कि मैं हर रोज मरदा ऐ |1CO	15	32	जे मैं माणु दी रीतिया पर इफिसुस च बणे दे डंगरा नैं लड़ेया तां मिन्जो क्या फायदा होया, जे मुड़दे जिंदे कित्ते नी जांगे, “तां ओआ, खान पींन, क्जोकि कल तां मरी ई जांगे |”1CO	15	33	धोखा मत खांदे, “बुरी संगती खरे चरित्र जो बिगाड़ी दिंदी ऐ |”1CO	15	34	धर्म तांई जागी पौया कन्ने पाप मत करा; क्जोकि कुच्छ ऐदेय हन्न जेह्ड़े परमात्में जो नी जाणदे | मैं तुहां जो शर्मिंदा करणे तांई एह ग्लांदा ऐ |1CO	15	35	हुण कोई एह ग्लांगा, “मुड़दे कुस तरीके नैं जिंदे होंदे हन्न, कन्ने कदेये शरीरे सौगी ओंदे हन्न |”1CO	15	36	 हे वेअक्लेया! जेह्ड़ा कुच्छ तू बांदा ऐ, जाह्लू तिकर सैह नी मरें जिंदा कित्ता नी जांदा |1CO	15	37	कन्ने जेह्ड़ा तू बांदा ऐ, एह सैह शरीर नी जेह्ड़ा पैदा होणे आळा ऐ, अपर निरा दाणा ऐ, चां कणका दा चां कुसी होर अनाजे दा |1CO	15	38	अपर परमात्में अपणियां इच्छा मताबक तिसियो शरीर दिंदा ऐ, कन्ने हर इक्क बीई तिसदी खास देह ऐ |1CO	15	39	सारा शरीर इक्क बराबर नी: माणुआं दा शरीर होर ऐ, डंगरा दा शरीर होर ऐ, पंछियां दा शरीर होर ऐ; मच्छियां दा शरीर होर ऐ |1CO	15	40	सुअर्गीय शरीर ऐ; कन्ने पार्थिव शरीर बी ऐ | अपर सुअर्गीय शरीरां दा तेज होर ऐ, कन्ने पार्थिवे दा होर |1CO	15	41	सूरजे दा तेज होर ऐ, चन्द्रमे दा तेज होर ऐ, कन्ने तारेयां दा तेज होर ऐ, (क्जोकि इक्क तारे दे दूये तारे दे तेजे च फर्क ऐ)1CO	15	42	मुड़देयां दा जिंदा होणा बी ऐदेया ई ऐ | शरीर नाशवाण हालता च बाया जांदा ऐ कन्ने अविनाशी रुपे च जिंदा होंदा ऐ |1CO	15	43	सैह अपमाने सौगी बाया जांदा ऐ, कन्ने तेजे सौगी जिंदा होंदा ऐ; कमजोरिया सौगी बाया जांदा ऐ, कन्ने सामर्थी सौगी जिंदा होंदा ऐ |1CO	15	44	सभाविक शरीर बाया जांदा ऐ, कन्ने अत्मिक शरीर जिंदा होंदा ऐ: जाह्लू कि सभाविक शरीर ऐ, तां आत्मिक शरीर बी ऐ |1CO	15	45	देह्या ई लिख्या बी ऐ, कि पैहला माणु मतलब आदम जिंदा माणु बणेया” कन्ने आखरी आदम जीवणदायक आत्मां बणेया |1CO	15	46	ताह्लू पैहले आत्मिक नी था अपर सभाविक था, इसदे बाच आत्मिक होया |1CO	15	47	पैहला माणु धरतिया ते मतलब चिक्का दा था; दूया माणु सुअर्गीय ऐ |1CO	15	48	जिआं सैह चिक्का दा था, तिआं ई सैह बी हन्न जेह्ड़े चिक्का दे हन्न; कन्ने जिआं सैह सुअर्गीय ऐ, तिआं ई सैह बी हन्न जेह्ड़े सुअर्गीय हन्न |1CO	15	49	कन्ने जिआं अहां तिसदा रूप धारण कित्ता जेह्ड़ा चिक्का दा था तिआं ई तिस सुअर्गीय दा रूप बी धारण करगे |1CO	15	50	हे भाऊओ, मैं एह ग्लांदा कि मांस कन्ने खून परमात्में दे राज्जे दे अधिकारी नी होई सकदे हन्न, कन्ने ना नाशवाण अविनाशी दा अधिकारी होई सकदा ऐ |1CO	15	51	दिक्खा, मैं तुहां नैं भेडां दियां गल्लां ग्लांदा ऐ अहां सारे नी सोंगे, अपर सारे बदली जांगे,1CO	15	52	कन्ने एह पल भर च, पलक झपकदे ई आखरी तुरही फूकदे ई होंगे | क्जोकि तुरही फूकी जांगी कन्ने मुड़दे अविनाशी हालता च उठाये जांगे, कन्ने अहां बदली जांगे |1CO	15	53	क्जोकि जरूरी ऐ कि एह नाशवाण देह अविनाश जो पैहनी लेन |1CO	15	54	कन्ने जाह्लू सैह नाशवाण अविनाश जो पैहणी लेंगा, ताह्लू सैह वचन जेह्ड़ा लिख्या ऐ पूरा होई जांगा: “जय नैं मौता जो निगली लैया |1CO	15	55	हे मौत, तेरी जय कुत्थू रैह्यी, हे मौत, तेरा डंक कुत्थू रैह्या |1CO	15	56	मौत दा डंक पाप ऐ, कन्ने पापे दा जोर व्यवस्था ऐ |1CO	15	57	अपर परमात्में दा धन्यावाद होयें, जेह्ड़ा म्हारे प्रभु यीशु मसीह दिया बजाह ते अहां जो जयवंत करदा ऐ | 1CO	15	58	इसतांई हे मेरे प्यारे भाऊयो, पक्के कन्ने अटल रैह्या, कन्ने प्रभु दे कम्मे च हमेशा बढ़दे जा, क्जोकि एह जाणदे हन्न कि तुहां दी मेहणत प्रभु च बेकार नी |1CO	16	1	हुण तिस चंदे दे बारे च जेह्ड़ा पवित्र लोकां तांई कित्या जांदा ऐ, जिआं हुक्म मैं गलातिया दी कलेसियां जो दित्या तिआं ई तुहां बी करा |1CO	16	2	हफ्ते दे पैहले दिन तुहां च हर इक्क अपणी आमदनिया मताबक अप्पु अल्ल कुच्छ रखी छड़ा करा कि मेरे ओणे पर चंदा लेणा नी पोयें |1CO	16	3	कन्ने जाह्लू मैं ओंगा, तां जिन्हां जो तुहां चाहंगे तिन्हां जो मैं चिट्ठियां दैई नैं घल्ली दिंगा कि तुहां दा दान यरूशलेम च पज्जाई दें |1CO	16	4	जे मेरा बी जाणा पक्का होया, तां सैह मिन्जो सौगी जांगे |1CO	16	5	मैं मकिदुनिया ते होई नैं तुहां अल्ल ओंगा क्जोकि मिन्जो मकिदुनिया होई नैं जाणा ई ऐ |1CO	16	6	अपर पक्का ऐ तुहां दे ऐत्थी ई रुकी जां कन्ने ठंडी दा मौसम ऐत्थू कटें, ताह्लू जिस पास्से मेरा जाणा होयें तिस पास्से तुहां मिन्जो पज्जाई दैणा |1CO	16	7	क्जोकि मैं हुण रस्ते च तुहां नैं मिलणा नी चाहंदा; अपर मिन्जो आशा ऐ कि जे प्रभु चां तां कुच्छ बग्ते तिकर तुहां सौगी रैंह्गा,1CO	16	8	अपर मैं पिन्तेकुस्त तिकर इफिसुस च रैंह्गा,1CO	16	9	क्जोकि मेरे तांई औत्थू इक्क बडा कन्ने उपयोगी दुरआजा खुलेया ऐ, कन्ने विरोधी मते हन्न |1CO	16	10	जे तीमुथियुस आई जां, तां दिखनेयों कि सैह तुहां दे ऐत्थू निडर रैंह्य; क्जोकि सैह मिन्जो साइयां प्रभु दा कम्म करदा ऐ |1CO	16	11	इसतांई कोई तिसियो तुच्छ नी जाणे, अपर तिसियो कुशल नैं इस पास्से पज्जाई दिनेयों कि मिन्जो अल्ल आई जां; क्जोकि मैं तिसदा इंतजार करा दा ऐ कि सैह भाऊआं सौगी ओयें |1CO	16	12	भाऊ अपुल्लोसे नैं मैं बड़ी विणती कित्ती ऐ कि तुहां अल्ल भाऊआं सौगी जां; अपर तिन्हीं इस बग्त जाणे दी कुच्छ बी इच्छा नी कित्ती, अपर जाह्लू मौका मिलगा ताह्लू आई जांगा |1CO	16	13	जागदे रैह्या, वसुआसे च पक्के रैह्या, पुरुषोंर्थ करा, ताकतवर होआ |1CO	16	14	जेह्ड़ा कुच्छ करदे हन्न प्यारे नैं करा |1CO	16	15	हे भाऊओ, तुहां स्तिफनास दे परवारे जो जाणदे हन्न कि सैह अखया दे पैहले फळ हन्न, कन्ने पवित्र लोकां दी सेवा तांई त्यार रैंह्दे हन्न |1CO	16	16	इसतांई मैं तुहां नैं विणती करदा ऐ कि ऐदेयां दे अधीन रैह्या, अपर हर इक्की दे जेह्ड़े इस कम्मे च मेहणती कन्ने कम्म करणे आळे हन्न |1CO	16	17	मैं स्तिफनास कन्ने फूरतूनातुस कन्ने अखइकुस दे ओणे ते खुश ऐ, क्जोकि तिन्हां नैं तुहां दिया कमिया जो पूरा कित्ता ऐ |1CO	16	18	तिन्हां नैं मेरी कन्ने तुहां दिया आत्मां जो चैन दित्ता ऐ, इसतांई ऐदेयां जो मन्ना |1CO	16	19	आसिया दी कलेसियां दे पास्से ते तुहां जो नमस्कार; अकिव्ला कन्ने प्रिसका दा कन्ने तिन्हां दे घरे दी कलेसिया दा बी तुहां जो प्रभु च बड़ा बड़ा नमस्कार!1CO	16	20	सारे भाऊआं दा तुहां जो नमस्कार | पवित्र पुक्के च अप्पु च नमस्कार करा |1CO	16	21	मिन्जो पौलुसे दा अपणे हत्थे दा लिख्या नमस्कार |1CO	16	22	जे कोई प्रभु नैं प्यार ना रखें तां सैह शापित होयें | हे म्हारे प्रभु, आ!1CO	16	23	प्रभु यीशु दा अनुग्रह तुहां पर होंदा रैंह्य | 1CO	16	24	मेरा प्यार मसीह यीशु च तुहां सबना सौगी रैंह्य | आमीन |1CO	1	1	पौलुस दे पास्से ते जेह्ड़ा परमात्में दी इच्छा ते यीशु मसीह दा प्रेरित होणे तांई सदेया गैया कन्ने भाऊ सोस्थिनेस दे पास्से ते,1CO	1	2	परमात्में दी तिसा कलेसिया दे नांअ जेह्ड़े कुरिन्थुस ते हन्न, अपर तिन्हां दे नां जेह्ड़े मसीह यीशु च पवित्र कित्ते गै, कन्ने पवित्र होणे तांई सदेयो गैयो हन्न; कन्ने तिन्हां सारेयां दे नां बी जेह्ड़े हर जगाह म्हारे कन्ने अपणे प्रभु यीशु मसीह दे नां नैं प्रार्थना करदे हन्न |1CO	1	3	म्हारे पिता परमात्मां कन्ने प्रभु यीशु मसीह दे पास्से ते तुहां जो होर शांति मिलदी रैंह्य |1CO	1	4	मैं तुहां दे बारे च अपणे परमात्में दा धन्यावाद सदा करदा ऐ, इसतांई कि परमात्में दा एह अनुग्रह तुहां पर मसीह यीशु च होया |1CO	1	5	कि तिस च होई नैं तुहां हर गल्ला च, अपर सारे वचन कन्ने सारे ज्ञान च धनी कित्ते गै ----1CO	1	6	कि मसीह दी गवाही तुहां च पक्की निकळी ----1CO	1	7	ऐत्थू तिकर कि कुसी वरदान च तुहां जो कमी नी, कन्ने तुहां म्हारे प्रभु यीशु मसीह दे प्रकट होणे दा इंतजार करदे रैंह्दे हन्न |1CO	1	8	सैह तुहां जो आखरी तिकर पक्का बी करगा कि तुहां म्हारे प्रभु यीशु मसीह दे दिनें बेकसूर ठेहरा |1CO	1	9	परमात्मां सच्चा ऐ, जिन्हीं तुहां जो अपणे पुत्र म्हारे प्रभु यीशु मसीह जो संगतिया च सदेया ऐ |1CO	1	10	हे भाऊओ, मैं तुहां नैं म्हारे प्रभु यीशु मसीह दे नांये नैं विणती करदा ऐ कि तुहां सारे इक्क ही गल्ला ग्ला, कन्ने तुहां च बैर ना पोयें, अपर इक्क ई मन कन्ने इक्क मत होई नैं मिली रैह्या |1CO	1	11	क्जोकि हे मेरे भाऊओ, खलोये दे परवारे दे लोकां ने मिन्जो तुहां दे बारे च दसेया ऐ कि तुहां च झगड़े होआ दे हन्न |1CO	1	12	मेरे ग्लाणे दा मतलब एह ऐ कि तुहां च कोई तां अपणे आप्पे जो “पौलुसे दा,” कोई “अपुल्लोसे दा,” कोई “कैफा दा” तां कोई “मसीह दा” ग्लांदा ऐ |1CO	1	13	क्या मसीह बंडूईया, क्या पौलुस तुहां तांई सूलिया पर टूंगेया, या तुहां जो पौलुसे दे नांये पर बपतिस्मा मिलेया |”1CO	1	14	मैं परमात्में दा धन्यावाद ऐ कि क्रिस्पुस कन्ने गयुस जो छड्डी मैं तुहां च कुसी जो बी बपतिस्मा नी दित्ता |1CO	1	15	कुत्थी इआं ना होयें कि कोई ग्लां कि तुहां जो मेरे नांये पर बपतिस्मा मिलेया |1CO	1	16	कन्ने हाँ, मैं स्तिफनास दे परवारे जो बी बपतिस्मा दित्ता; इन्हां जो छड्डी मैं नी जाणदा कि मैं होर कुसी जो बपतिस्मा दित्ता | 1CO	1	17	क्जोकि मसीह नैं मिन्जो बपतिस्मा दैणे जो नी, अपर सुसमाचार सुणाने जो घल्लया ऐ, कन्ने एह बी शब्दां दे ज्ञान मताबक नी, इआं ना होयें कि मसीह दी सूली बेकार ठेहरे |1CO	1	18	क्जोकि सूलिया दी काह्णी नाश होणे आळेयां तांई मूर्खता ऐ, अपर अहां उद्धार पाणे आळेयां तांई परमात्में दी सामर्थ ऐ |1CO	1	19	क्जोकि लिख्या ऐ, “मैं अक्लमंदा दिया अक्ला जो नाश करगा, कन्ने समझदारां दी समझ जो तुच्छ करी दिंगा |” 1CO	1	20	कुत्थू रैह्या अक्लमंद, कतांह रैह्या शास्त्री, कतांह रैह्या इस संसारे दा विवादी, क्या परमात्में संसारे दे ज्ञाने जो मूर्खता नी ठेहराया | 1CO	1	21	क्जोकि जाह्लू परमात्में ज्ञान मताबक संसारे ज्ञाने ते परमात्में जो नी जाणेया, तां परमात्में जो एह खरा कि इस प्रचार दी मूर्खता दिया बजाह ते वसुआस करणे आळेयां जो उद्धार दैं | 1CO	1	22	यहूदी तां नशाण चाहंदे हन्न, कन्ने यूनानी ज्ञाने दी तोपा च हन्न, 1CO	1	23	अपर अहां तां तिसा सूलिया पर टूंगेयो होये मसीह दा प्रचार करदे हन्न, जेह्ड़ा यहूदियां तांई ठोकर दी बजाह कन्ने होरनी जातिआं तांई मुर्खता ऐ; 1CO	1	24	अपर जेह्ड़े सदेयो हन्न, क्या यहूदी क्या यूनानी, तिन्हां अल्ल मसीह परमात्में दी सामर्थ कन्ने परमात्में दा ज्ञान ऐ | 1CO	1	25	क्जोकि परमात्में दी मूर्खता माणुआं दे ज्ञाने नैं ज्ञानवान, कन्ने परमात्में कमजोरियां माणुआं दे जोरे ते बड़ियां ताकतवर हन्न | 1CO	1	26	हे भाऊओ अपणे सदेयो जाणे जो तां सोचा कि ना शरीरे मताबक बड़े ज्ञानवान, कन्ने ना बड़े   सामर्थी, कन्ने ना बड़े कुलीन सदेयो | 1CO	1	27	अपर परमात्में संसारे दे मूर्खां जो चुणी लैया ऐ कि ज्ञानवानां जो शर्मिंदा करन, कन्ने परमात्मां संसारे दे कमजोरेयां जो चुणी लैया ऐ कि ताकतवरां जो शर्मिदां करन; 1CO	1	28	कन्ने परमात्में संसारे दे निचेयां कन्ने तुच्छां जो, अपर जेह्ड़े ऐ बी नी तिन्हां जो बी चुणी लैया कि तिन्हां जो जेह्ड़ा ऐ, बेकार ठेहरान | 1CO	1	29	तांकि कोई माणु परमात्में दे सामणे कमंड ना करी पां |1CO	1	30	अपर तिसदे पास्से ते तुहां मसीह यीशु च हन्न, जेह्ड़े परमात्में दे पास्से ते म्हारे तांई ज्ञान ठेहरेया, मतलब धर्म, कन्ने पवित्रता कन्ने छुटकारा; 1CO	1	31	तांकि जिआं लिख्या ऐ, तिआं ई होयें, जेह्ड़े कमंड करन सैह प्रभु च कमंड करन | 1CO	2	1	हे भाऊओ, जाह्लू मैं परमात्में दा भेद सणादा सणादा तुहां अल्ल आया, तां शब्दां यादा ज्ञाने दी उत्तमता दे सौगी नी आया |1CO	2	2	क्जोकि मैं एह ठाणी लैया था कि तुहां बिच यीशु मसीह सप्रसूलिया पर टूंगेयो होये मसीह जो छड्डी होर कुसी बी गल्ला जो नी जाणे |1CO	2	3	मैं कमजोरियां कन्ने डरे सौगी कन्ने बड़ा थरथरांदा होया तुहां सौगी रैह्या;1CO	2	4	कन्ने मेरे वचन, कन्ने मेरे प्रचारे च ज्ञान दी लुभाणे आळियां गल्लां नी, अपर आत्मां कन्ने सामर्थी दा सबूत था,1CO	2	5	इसतांई कि तुहां दा वसुआस माणुआं दे ज्ञान पर नी, अपर परमात्में दी सामर्थी पर निर्भर हन्न |1CO	2	6	भिरी बी सिद्ध लोकां च अहां ज्ञान सुणादे ऐ; अपर इस संसार दा कन्ने इस संसार दे नाश होणे आळे हाकमां दा ज्ञान नी,1CO	2	7	अपर अहां परमात्में दा सैह गुप्त ज्ञान, भेदे दी रीतिया पर दस्सदे हन्न, जिसियो परमात्में सनातन ते म्हारी महिमा तांई ठेहराया |1CO	2	8	जिसियो इस संसारे दे हाकमां च कुणी नी जाणेया, क्जोकि जे सैह जाणदे तां तेजोमय प्रभु जो सूलिया पर नी टूंगदे |1CO	2	9	अपर जिआं लिख्या ऐ, “जेह्ड़ी गल्लां अंखी नैं नी दिखियां कन्नां नैं नी सुणियां, कन्ने जेह्ड़ियां गल्लां माणु दे चित च नी चढ़ियां, सैह ई ऐ जेह्ड़ियां परमात्में अप्पु नैं प्यार रखणे आळेयां तांई त्यार कित्तियां हन्न |”1CO	2	10	अपर परमात्में तिन्हां जो अपणियां आत्मां दे दुआरा अहां पर प्रकट कित्ता, क्जोकि आत्मां सारियां गल्लां, अपर परमात्में दियां गूढ़ गल्लां बी जांचदा ऐ |1CO	2	11	माणुआं च कुण कुसी माणु दियां गल्लां जाणदा ऐ, सिर्फ माणु दी आत्मां जेह्ड़ी तिस च ऐ, तिआं ई परमात्में दियां गल्लां बी कोई नी जाणदा, सिर्फ परमतमे दी आत्मां |1CO	2	12	अपर अहां संसारे दी आत्मां नी, अपर सैह आत्मां पाईयो ऐ जेह्ड़ी परमात्में दे पास्से ते ऐ कि अहां तिन्हां गल्लां जो जाणन जेह्ड़ियां परमात्में अहां जो दित्तियां हन्न,1CO	2	13	जिन्हां जो अहां माणुआं दे ज्ञाने दी सखाई होई गल्लां च नी, अपर आत्मां दी सखाई होई गल्लां च, आत्मिक गल्ल आत्मिक गल्लां नैं मिलाई मिलाई नैं सुणांदे हन्न |1CO	2	14	अपर शारीरिक माणु परमात्में दी आत्मां दी गल्लां ग्रहण नी करदा, क्जोकि सैह तिसदिया नजरा च मूर्खता दियां गल्लां हन्न, कन्ने ना सैह तिन्हां जो जाणी सकदा ऐ क्जोकि तिन्हां दी जांच आत्मिक रीतिया नैं होंदी ऐ |1CO	2	15	आत्मिंक माणु सब कुच्छ जांचदा ऐ, अपर सैह अप्पु कुसी नैं परखेया नी जांदा | 1CO	2	16	“क्जोकि प्रभु दा मन कुणी जाणेया ऐ कि तिसियो सखान?” अपर अहां च मसीह दा मन ऐ |1CO	3	1	हे भाऊओ, मैं तुहां नैं इसा रीतिया नैं गल्लां नी करी सकेया जिआं आत्मिक लोकां नैं, अपर जिआं शारीरिक लोकां नैं, कन्ने तिन्हां नैं जेह्ड़े मसीह च बच्चे हन्न |1CO	3	2	मैं तुहां जो दूद पियाया, अन्न नी खलाया; क्जोकि तुहां तिसियो नी खाई सकदे थे; अपर अल्ली तिकर बी नी खाई सकदे हन्न,1CO	3	3	क्जोकि अल्ली तिकर शारीरिक हन्न | इसतांई कि जाह्लू तुहां च डाह कन्ने झगड़ा ऐ, तां क्या तुहां शारीरिक नी, कन्ने क्या माणु दी रीतिया पर नी चलदे |1CO	3	4	क्जोकि जाह्लू इक्क ग्लांदा ऐ, “मैं पौलुसे दा ऐ, कन्ने दूया, “मैं अपुल्लोसे दा ऐ, तां क्या तुहां माणु नी |1CO	3	5	अपुल्लोस क्या ऐ, कन्ने पौलुस क्या ऐ, सिर्फ सेवक, जिन्हां दिया बजाह ते तुहां वसुआस कित्ता, जिआं हर इक्की जो प्रभुयें दित्या |1CO	3	6	मैं लगाया, अपुल्लोसें सींचया, अपर परमात्में बधाया |1CO	3	7	इसतांई ना तां लगाणे आळा कुच्छ ऐ कन्ने नी सींचणे आळा, अपर परमात्मां ई सब कुच्छ ऐ जेह्ड़ा बधाणेआळा ऐ |1CO	3	8	लगाणेआळा कन्ने सींचणेआळा दोयो इक्क हन्न; अपर हर इक्क माणु अपणियां ई मेहणता मताबक अपणी ई दिहाड़ी पांगा |1CO	3	9	क्जोकि अहां परमात्में दे कम्मे करणे आळे हन्न; तुहां परमात्में दी खेती कन्ने परमात्में दी रचणा हन्न |1CO	3	10	परमात्में दे तिस अनुग्रह मताबक जेह्ड़ा मिन्जो दित्या, मैं अक्लमंद राजमिस्त्री साइयां नींई पाई, कन्ने दूया तिस पर रद्दा रखदा ऐ | अपर हर इक्क माणु चौकस रैंह्य कि सैह तिस पर किआं रद्दा रखदा ऐ |1CO	3	11	क्जोकि तिसा नींआं जो छड्डी जेह्ड़ी पैइयो ऐ, कन्ने सैह यीशु मसीह ऐ, कोई दूई नींई पाई नी सकदा |1CO	3	12	जे कोई इसा नींआं पर सोना या चांदी या कीमती पत्थर या लकड़ी या घाह या फूस दा रद्दा रखें,1CO	3	13	तां हर इक्क दा कम्म प्रकट होई जांगा; क्जोकि सैह दिन तिसियो दस्सगा, इसतांई कि अग्गी दे सौगी प्रकट होंगा कन्ने सैह अग्ग हर इक्की दा कम्म परखगी कि किआं नी |1CO	3	14	जिसदा कम्म तिस पर बणेयां होया पक्का रैंह्गा, सैह दिहाड़ी पांगा |1CO	3	15	जे कुसी दा कम्म जळी जांगा, तां सैह घाटा पांगा; अपर सैह अप्पु जाह्लू बची जांगा अपर जळदे जळदे |1CO	3	16	क्या तुहां नी जाणदे कि तुहां परमात्में दे मंदरे हन्न, कन्ने परमात्में दी आत्मां तुहां च वास करदी ऐ |1CO	3	17	जे कोई परमात्में दे मंदरे जो नाश करगा तां परमात्मां तिसियो नाश करगा; क्जोकि परमात्में दा मंदर पवित्र ऐ, कन्ने सैह तुहां हन्न |1CO	3	18	कोई अपणे आप्पे जो धोखा ना दें | जे तुहां च कोई इस संसारे च अपणे आप्पे जो ज्ञानी समझे, तां मूर्ख बणे कि ज्ञानी होई जां |1CO	3	19	क्जोकि इस संसार दा ज्ञान परमात्में अल्ल मूर्खता ऐ, जिआं लिख्या ऐ, “सैह ज्ञानियां जो तिन्हां दी चलाकिया च फसाई दिंदा ऐ,1CO	3	20	कन्ने भिरी, “प्रभु ज्ञानियां दे वचारां जो जाणदा ऐ कि सैह बेकार हन्न |1CO	3	21	इसतांई माणुआं पर कोई कमंड ना करें, क्जोकि सब कुच्छ तुहां दा ऐ:1CO	3	22	क्या पौलुस क्या अपुल्लोस, क्या कैफा, क्या संसार, क्या जिन्दगी, क्या मरण, क्या वर्तमान, क्या भविष्य, सब कुच्छ तुहां दा ऐ, 1CO	3	23	कन्ने तुहां मसीह दे हन्न कन्ने मसीह परमात्में दा ऐ |1CO	4	1	माणु अहां जो मसीह दे सेवक कन्ने परमात्में दे भेदां दे भंडारी समझन |1CO	4	2	भिरी ऐत्थू भंडारिये च एह गल्ल दिक्खी जांदी ऐ कि सैह वसुआसे जोग्गा होयें | 1CO	4	3	अपर मेरी नजरा च एह बड़ी छोटी गल्ल ऐ कि तुहां या माणुआं दा कोई न्यायी मिन्जो परखें, अपर मैं अप्पु अपणे आप्पे जो नी परखदा | 1CO	4	4	क्जोकि मेरा मन मिन्जो कुसी गल्ला च दोसी नी ठेहरांदा, अपर इसते मैं बेकसूर नी ठेहरांदा, क्जोकि मिन्जो परखणे आळा प्रभु ऐ | 1CO	4	5	इसतांई जाह्लू तिकर प्रभु नी ओयें, बग्ते ते पैहलें कुसी गल्ला दा न्याय मत करा | औत्थू नैहरे दियां छूपियां गल्लां जोतिया च दस्सगा, कन्ने मनां दे अभिप्रायां जो प्रकट करगा, ताह्लू परमात्में दे पास्से ते हर इक्की दी प्रशंसा होंगी | 1CO	4	6	हे भाऊओ, मैं इन्हां गल्लां च तुहां तांई अपणी कन्ने अपुल्लोस दी चर्चा उदारण दी रीतिया पर दित्ती ऐ, इसतांई कि तुहां म्हारे दुआरा एह सीखा कि लिखेयो ते गां नी बधणा, कन्ने इक्की दे पक्षे च कन्ने दूये दे वरखलाफ च गर्व नी करणा |1CO	4	7	क्जोकि तिज्जो च कन्ने दूये च कुण भेद करदा ऐ, कन्ने तिज्जो अल्ल क्या ऐ जेह्ड़ा तैं (दूये ते) नी पाया? कन्ने जाह्लू कि तैं (दूये ते) पाया ऐ, तां देह्या कमंड क्जो करदा ऐ कि मना नी पाया? 1CO	4	8	तुहां तां मग्न होई चुकेयो, तुहां मीर होई चुकेयो, तुहां म्हारे बगैर राज्ज कित्ता; अपर खरा होंदा कि तुहां राज्ज करदे कि अहां बी तुहां सौगी राज्ज करदे |1CO	4	9	मेरी समझा च परमात्में अहां प्रेरितां जो सारेयां दे बाच तिन्हां लोकां साइआं ठेहराया ऐ, जिन्हां दी मौता दा हुक्म होई चुकेया होयें; क्जोकि अहां संसार कन्ने सुअर्गदूतां कन्ने माणुआं तांई इक्क तमाशा ठेहरेयो हन्न |1CO	4	10	अहां मसीह तांई मूर्ख हन्न, अपर तुहां मसीह च अक्लमंद होआ; अहां कमजोर हं, अपर तुहां ताकतवर होआ | तुहां आदर पांदे हन्न, अपर अहां दा अपमान होंदा ऐ | 1CO	4	11	अहां इस बग्ते तिकर भूखे प्यासे कन्ने नंगे ऐ, कन्ने मुक्के खांदे हन्न कन्ने मारे मारे फिरदे हन्न:1CO	4	12	कन्ने अपणे ही हत्थां नैं कम्म करी नैं मेहणत करदे हन्न | लोक अहां जो बुरा ग्लांदे हन्न, अहां आशीर्वाद दिंदे हन्न, सैह सतांदे हन्न, अहां सेहंदे हन्न | 1CO	4	13	सैह बदनाम करदे हन्न, अहां विणती करदे हन्न | अहां अज्जे तिकर संसारे दा कूड़ा कन्ने सारियां चीज्जां दी खुरचणे साइआं ठेहररे हन्न | 1CO	4	14	तुहां जो शर्मिंदा करणे तांई एह गल्लां नी लिखदा, अपर अपणा प्यारा जागत जाणी नैं तुहां जो चितांदा ऐ | 1CO	4	15	क्जोकि जे मसीह च तुहां सखाणे आळे दस हजार बी होंदे, तमी तुहां दे पिता बड़ेयां ते नी; इसतांई कि मसीह यीशु च सुसमाचारे दिया बजाह ते मैं तुहां दा पिता होया | 1CO	4	16	इसतांई मैं तुहां नैं विणती करदा कि मेरी देह्यी चाल चला |1CO	4	17	इसतांई मैं तीमुथियुस जो जेह्ड़ा प्रभु च मेरा प्यारा कन्ने वसुआसे जोग्गा पुतर ऐ, तुहां अल्ल घल्लया ऐ | सैह तुहां जो मसीह च मेरा चरित्र याद करांगा, जिआं कि मैं हर इक्क जगाह हर इक्की कलेसिया च शिक्षा दिंदा |1CO	4	18	कुच्छ तां ऐदेय फूली गैयो हन्न, मन्ना मैं तुहां अल्ल ओणे दा ई नी | 1CO	4	19	अपर प्रभुयें चाया तां मैं तुहां अल्ल तौली ई ओंगा, कन्ने तिन्हां फूलेयां दी गल्लां जो नी, अपर तिन्हां दी सामर्थी जो जाणी लेंगा |1CO	4	20	क्जोकि परमात्में दा राज्ज गल्लां च नी अपर सामर्थी च ऐ | 1CO	4	21	तुहां क्या चाहंदे हन्न, क्या मैं छड़ी लैई नैं तुहां अल्ल ओयें, या प्यार कन्ने नम्रता दी आत्मां सौगी |1CO	5	1	ऐत्थू तिकर सुणने च ओंदा ऐ कि तुहां च व्यभिचार होंदा ऐ, अपर देह्या व्यभिचार जेह्ड़ा होरनी जातिआं च बी नी होंदा कि इक्क माणु अपणे बुड़े दी लाड़िया जो रखदा ऐ |1CO	5	2	कन्ने तुहां शोक तां नी करदे, जिसते ऐदेया कम्म करणे आळा तुहां दे बिचे ते कडेया जांदा, अपर कमंड करदे हन्न |1CO	5	3	मैं तां शरीर दे भाव ते दूर था, अपर आत्मां दे भाव ते तुहां सौगी होई नैं माना उपस्थित दी हालत ऐदेय कम्म करणे आळे दे बारे च एह हुक्म दैई चुकेया ऐ |1CO	5	4	कि जाह्लू तुहां कन्ने मेरी आत्मां, म्हारे प्रभु यीशु दी सामर्थी सौगी किट्ठे हन्न, तां ऐदेया माणु म्हारे प्रभु यीशु दे नांये ते |1CO	5	5	शरीर दे विनाश तांई सैताने दे हुआले कित्ता जाये, तांकि तिसदी आत्मां प्रभु यीशु दे दिनें उद्धार पां |1CO	5	6	तुहां जो कमंड करणा खरा नी; क्या तुहां नी जाणदे कि थोड़ा देह्या खमीर पूरे गून्नेयो आटे जो खमीर करी दिंदा ऐ |1CO	5	7	पुराणे खमीरे जो कड्डी नैं अपणे आप्पे जो शुद्ध करा कि नौआ गून्नेया आटा बणी जां: तांकि तुहां बगैर खमीरे दे हन्न | क्जोकि म्हारा बी फसह, जेह्ड़ा मसीह ऐ, बलिदान होया ऐ |1CO	5	8	इसतांई ओआ, अहां तौआरे च खुशी मनान, नी तां पराणे खमीरे ते कन्ने ना बुराईया ते कन्ने दुष्टता दे खमीर ते, अपर सीधाईया कन्ने सचाईया दी बगैर खमीरे दिया रोटिया नैं |1CO	5	9	मैं अपणियां चिट्ठिया च तुहां जो लिख्या ऐ कि व्यभिचारियां दी संगती मत करदे |1CO	5	10	एह नी कि तुहां बिल्कुल इस संसार दे व्यभिचारियां या लोभियां, या नैहरा करणेआळेयां, या मूर्तिपूजकां दी संगती मत करा; क्जोकि इसा हालता च तां तुहां जो संसारे ते निकळी जाणा ई पोंगा |1CO	5	11	अपर मेरा ग्लाणा एह ऐ कि जे कोई भाऊ केहलाई नैं, व्यभिचारी, या लोबी, या मूर्तिपूजक, या गाली दैणे आळा, या पियक्कड़, या नैहरा करणे आळा होयें, तां तिसदी संगती मत करदे; अपर ऐदेय माणुये सौगी खाणा बी मत खा |1CO	5	12	क्जोकि मिन्जो बाहर आळेयां दा न्याय करणे ते क्या कम्म, क्या तुहां अंदरे आळयां दा न्याय नी करदे, 1CO	5	13	अपर बाहर आळेयां दा न्याय परमात्मां नी करदा ऐ | इसतांई तिस कुकर्मिये जो अपणे बिचे ते कड्डी दैया |1CO	6	1	क्या तुहां च कुसी जो एह हियाव ऐ कि जाह्लू दूये सौगी झगड़ा होयें, तां फैसले तांई अधर्मियां अल्ल जान कन्ने पवित्र लोकां अल्ल नी जान, 1CO	6	2	क्या तुहां नी जाणदे कि पवित्र लोक संसार दा न्याय करगे, इसतांई जाह्लू तुहां जो संसारे दा न्याय करणा ऐ, तां क्या तुहां छोटे ते छोटेयां झगड़यां दा बी फैसला करणे जोग्गे नी |1CO	6	3	क्या तुहां नी जाणदे कि अहां सुअर्गदूतां दा न्याय करगे, तां क्या सांसारिक गल्लां दा फैसला नी करन |1CO	6	4	जे तुहां जो सांसारिक गल्लां दा फैसला करणा होयें, तां क्या तिन्हां ई जो बैठागें जेह्ड़े कलेसिया च कुच्छ नी समझे जांदे हन्न |1CO	6	5	मैं तुहां जो शर्मिंदा करणे तांई एह ग्लांदा | क्या सचमुच तुहां च इक्क बी अक्लमंद नी मिलदा, जेह्ड़ा अपणे भाऊआं दा फैसला करी सकें |1CO	6	6	तुहां च भाऊ भाऊ च मुकदमा होंदा ऐ, कन्ने सैह बी वेवसुआसियां सामणे |1CO	6	7	अपर सचमुच तुहां च बडा दोस तां एह ऐ कि अप्पु च मुकदमा करदे हन्न | अन्याय क्जो नी सेहंदे, अपणा घाटा क्जो नी सेहंदे |1CO	6	8	अपर तुहां तां अप्पु अन्याय करदे कन्ने घाटा पहुचांदे हन्न, कन्ने सैह बी भाऊआं जो |1CO	6	9	क्या तुहां नी जाणदे कि अन्यायी लोक परमात्में दे राज्ज दे वारस नी होंगे, धोखा ना खा; ना वेश्यगामी, ना मूर्तिपूजक, ना परस्त्रीगामी, ना लुच्चे, ना मरदगामी,1CO	6	10	ना चोर, ना लोबी, ना पियक्कड़, ना गाली दैणे आळा, ना नैहरा करणे आळा परमात्में दे राज्जे दे वारस होंगे |1CO	6	11	कन्ने तुहां च कितणे ऐदेय ई थे, अपर तुहां प्रभु यीशु मसीह दे नांये ते कन्ने म्हारे परमात्में दी आत्मां ते धोत्ते गैयो कन्ने पवित्र होये कन्ने धर्मी ठेहरे |1CO	6	12	सारियां चीज्जां मेरे तांई ठीक हन्न, अपर सारियां चीज्जां फायदे दी नी; सारियां चीज्जां मेरे तांई ठीक हन्न, अपर मैं कुसी गल्ला दे अधीन नी होंगा |1CO	6	13	खाणा पेटे तांई, कन्ने पेट खाणे तांई ऐ, अपर परमात्में इस जो कन्ने तिस जो दूनी जो खत्म करगा | अपर देह व्यभिचारे तांई नी, अपर प्रभु तांई ऐ, कन्ने प्रभु देह तांई ऐ |1CO	6	14	परमात्में अपणियां सामर्थी ते प्रभु जो जिंदा कित्या, कन्ने अहां जो बी जिंदा करगा |1CO	6	15	क्या तुहां नी जाणदे कि तुहां दी देह मसीह दे अंगा लैई नैं तिन्हां जो वेश्या दे अंग बणा, कदीबी नी |1CO	6	16	क्या तुहां नी जाणदे कि जेह्ड़ा कोई वेश्या नैं संगती करदा ऐ, सैह तिसा सौगी इक्क तन होई जांदा ऐ, क्जोकि लिख्या ऐ, सैह दोनों इक्क तन होंगे |”1CO	6	17	कन्ने जेह्ड़ा प्रभु दी संगती च रैंह्दा ऐ, सैह तिस सौगी आत्मां होई जांदा ऐ |1CO	6	18	व्यभिचारे ते बची रैह्या| जितणे होर पाप माणु करदा ऐ सैह देह दे वरखलाफ पाप करदा ऐ |1CO	6	19	क्या तुहां नी जाणदे कि तुहां दी देह पवित्र आत्मां दा मंदर ऐ, जेह्ड़ा तुहां च बसेया होया ऐ कन्ने तुहां जो परमात्में दे पास्से ते मिलेया ऐ; कन्ने तुहां अपणे नी हन्न, 1CO	6	20	क्जोकि दाम दैई मूले लैयो हन्न, इसतांई अपणे शरीरे दिया बजाह ते परमात्में दी महिमा करा |1CO	7	1	तिन्हां गल्लां दे बारे च जेह्ड़ियां तुहां लिखियां, एह खरा ऐ कि मरद जणासा जो ना छूयें |1CO	7	2	अपर व्यभिचारे दे डरे ते हर इक्क मरद दी लाड़ी, कन्ने हर इक्क जणांसा दा लाड़ा होयें |1CO	7	3	लाड़ा अपणी लाड़िया दा हक्क पूरा करें; कन्ने तिआं ई लाड़ी बी अपणे लाड़े दा |1CO	7	4	लाड़िया जो अपणी देह पर हक्क नी अपर तिस दे लाड़े दा हक्क ऐ; तिआं ई लाड़े जो बी अपणियां देही पर हक्क नी, अपर लाड़िया दा ऐ |1CO	7	5	तुहां इक्की दूये ते लग्ग मत रैह्या; अपर सिर्फ कुच्छ बग्ते तिकर अप्पु दी सम्पति ते कि प्रार्थना तांई छुट्टी मिलें, कन्ने भिरी इक्की सौगी रैह्या, इआं ना होयें कि तुहां दे असंयम दिया बजाह ते सैतान तुहां जो परखें |1CO	7	6	अपर मैं जेह्ड़ा एह ग्लांदा सैह अनुचित ऐ ना कि हुक्म |1CO	7	7	मैं एह चाहंदा कि जिआं मैं ऐ, तिआं ई सारे माणु होन, अपर हर इक्की जो परमात्में दे पास्से ते खास खास वरदान मिलेयो; कुसी जो कुसी प्रकार दा, कन्ने कुसी जो कुसी होर प्रकार दा |1CO	7	8	अपर मैं कुआरियां कन्ने विधवाआं दे बारे च ग्लांदा कि तिन्हां तांई ऐदेया रैह्णा खरा ऐ, जिआं मैं ऐ |1CO	7	9	अपर जे सैह संयम नी करी सकन, तां व्याह करन; क्जोकि व्याह करणा कामातुर रैह्णे ते खरा ऐ |1CO	7	10	जिन्हां दा व्याह होई गैया, तिन्हां जो मैं नी, अपर प्रभु हुक्म दिंदा ऐ कि लाड़ी अपणे लाड़े ते लग्ग ना होयें–1CO	7	11	कन्ने जे लग्ग बी होई जां, तां बगैर दूये व्याह कित्ते रैंह्य; या अपणे लाड़े नैं भिरी मेल करी लें – कन्ने ना लाड़ा अपणियां लाड़ीया जो छड्डें |1CO	7	12	दूयेयां ते प्रभु नी, अपर मैं ई ग्लांदा, जे कुसी भाऊये दी लाड़ी वसुआस नी रखदी होयें कन्ने तिस सौगी रैह्णे ते खुश ऐ: सैह तिसियो ना छड्डें |1CO	7	13	जिसा जणांसा दा लाड़ा वसुआस नी रखदा होयें कन्ने तिस सौगी रैह्णे ते खुश ऐ: सैह लाड़े जो ना छड्डें |1CO	7	14	क्जोकि ऐदेया लाड़ा जेह्ड़ा वसुआस नी रखदा ऐ, सैह अपणियां लाड़िया दिया बजाह ते पवित्र ठेहरांदा ऐ; कन्ने ऐदेयी लाड़ी जेह्ड़ी वसुआस नी रखदी, लाड़े दिया बजाह ते पवित्र ठेहरांदी ऐ; नी तां तुहां दे बाल बच्चे अशुद्ध होंदे, अपर हुण तां पवित्र हन्न |1CO	7	15	अपर जेह्ड़ा मरद वसुआस नी रखदा, जे सैह लग्ग होयें तां लग्ग होणा दैया, ऐदेयी हालता च कोई भाऊ बैहण बंधने च नी | परमात्में अहां जो मेलमिलाप तांई सदेया ऐ |1CO	7	16	क्जोकि हे जणांस, तू क्या जाणदी ऐ कि तू अपणे लाड़े दा उद्धार कराई लेंगी, कन्ने हे मरद, तू क्या जाणदा ऐ कि अपणियां लाड़ीया दा उद्धार कराई लेंगा |1CO	7	17	जिआं प्रभु हर इक्क जो बंडेया ऐ, कन्ने जिआं परमात्में हर इक्की जो सदेया ऐ, तिआं ई सैह चलन | मैं सारियां कलेसियां च ऐदेया ई ठेहरांदा ऐ |1CO	7	18	जेह्ड़ा खतणा कित्या सदेया हो, सैह खतणारहित ना बणे | जेह्ड़ा खतणारहित सदेया हो, सैह खतणा नी करां |1CO	7	19	ना खतणा कुच्छ ऐ कन्ने ना खतणांरहित, अपर परमात्में दा हुक्मां जा मनणा ई सब कुच्छ ऐ |1CO	7	20	हर इक्क जण जिसा हालता च सदेया होयें, तिसा च रैंह्य |1CO	7	21	जे तू दासे दिया हालता च सदेया होयें तां चिंता मत कर; अपर जे तू अजाद होई सकें, तां ऐदेया ई कम्म कर |1CO	7	22	क्जोकि जेह्ड़ा दासे दिया हालता च प्रभु च सदेया ऐ, सैह प्रभु दा अजाद कित्या ऐ | तिआं ई जेह्ड़ा अजादिया दी हालता च सदेया ऐ, सैह मसीह दा दास ऐ |1CO	7	23	तुहां दाम दैई नैं मूलें लैयो हन्न; माणुआं दे दास मत बणा |1CO	7	24	हे भाईयो, जेह्ड़ा कोई जिसा हालता च सदेया होयें, सैह तिस च परमात्में सौगी रैंह्य |1CO	7	25	कुआंरियां दे बारे च प्रभु दा कोई हुक्म नी मिलेया, अपर वसुआसे जोग्गा होणे तांई जिआं दया प्रभुयें मिन्जो पर कित्ती ऐ. तिस दे मताबक सम्पति दिंदा |1CO	7	26	मेरी समझा च एह खरा ऐ कि अज्जकल क्लेशे दिया बजाह ते, माणु जिआं ऐ तिआं ई रैंह्य |1CO	7	27	जे तेरी लाड़ी ऐ, तां तिसा ते लग्ग होणे दा प्रयास मत कर; कन्ने जे तेरी लाड़ी नी, तां लाड़ी दी तोप मत कर |1CO	7	28	अपर जे तू व्याह बी करें, तां पाप नी; कन्ने जे कुआंरी व्याइयो तां कोई पाप नी | अपर ऐदेयां जो शारीरिक दुख होंगा, कन्ने मैं बचाणा चाहंदा |1CO	7	29	हे भाईयो, मैं एह ग्लांदा कि बग्त घट कित्ता गैया, इसतांई चाइदा कि जिन्हां दी लाड़ी होंयें, सैह ऐदेय होन मन्ना तिन्हां दी लाड़ी नी;1CO	7	30	कन्ने रोणे आळे ऐदेय होन, मन्ना रोंदे नी; कन्ने खुशी करणे आळे ऐदेय होन, मन्ना खुशी नी करदे; कन्ने मूलें लैणे आळे ऐदेय होन मन्ना तिन्हां अल्ल कुच्छ ऐ ई नी |1CO	7	31	कन्ने इस संसारे सौगी व्यवहार करणेयाले ऐदेय होन, कि संसारे दे ई ना होई लें; क्जोकि इस संसारे दी रीतिया कन्ने व्यवहार बदलदे जांदे हन्न |1CO	7	32	मैं एह चाहंदा कि तुहां जो चिंता ना होयें | कुआरा मरद प्रभु दी गल्लां दी चिंता च रैंह्दा कि प्रभु जो किआं खुश रखन |1CO	7	33	अपर कुआरा माणु संसारे दियां गल्लां दी चिंता च रैंह्दा ऐ कि अपणियां लाड़िया जो कुस तरीके नैं खुश रक्खें |1CO	7	34	शादी शुदा कन्ने कुआरे च बी फर्क ऐ, कुआंरी प्रभु दी चिंता च रैंह्दी ऐ कि सैह शरीरे च कन्ने आत्मां दूनी च पवित्र होयें, अपर शादी शुदा आळी संसारे दी चिंता च रैंह्दी ऐ कि अपणे लाड़े जो खुश रखें |1CO	7	35	मैं एह गल्ल तुहां दे फायदे तांई ग्लांदा, ना कि तुहां जो फसाणे तांई, अपर इसतांई कि जिआं शोभा दिंदा ऐ तिआं ई कित्ता जां, कि तुहां इक्क चित होई नैं प्रभु दी सेवा च लग्गी रैह्या |1CO	7	36	जे कोई एह समझें कि मैं अपणियां तिसा कुआंरिया दा हक्क मारा दा ऐ, जिसा दी जुआनी ढला दी ऐ, कन्ने जरूरत बी होयें, तां जिआं चां तिआं करें, इस च पाप नी, सैह तिसा दा व्याह होणा दैया |1CO	7	37	अपर जेह्ड़ा मन च पक्का रैंह्दा ऐ, कन्ने तिस जो जरूरत ना होयें, अपर अपणियां इच्छा पर हक्क रखदा होयें, कन्ने अपणे मने च एह गल्ल ठाण ली होयें कि सैह कुआंरी कुड़िया जो कुआंरी रखगा, सैह खरा करदा ऐ |1CO	7	38	इसतांई जेह्ड़ा अपणियां कुआंरिया दा व्याह करी दिंदा ऐ, सैह खरा करदा ऐ, कन्ने जेह्ड़ा व्याह नी करी दिंदा, सैह होर बी खरा करदा ऐ |1CO	7	39	जाह्लू तिकर कुसी जणांसा दा लाड़ा जिंदा रैंह्दा ऐ, ताह्लू तिकर सैह बन्नूइयो ऐ: अपर जे तिसा दा लाड़ा मरी जां तां जिस नैं चां व्याह करी सकदी ऐ, अपर सिर्फ प्रभु च | 1CO	7	40	अपर जिदेयी ऐ जे तिदेयी रैंह्य, तां मेरे वचारे च होर बी धन ऐ; कन्ने मैं समझदा कि परमात्में दी आत्मां मिन्जो च बी ऐ |1CO	8	1	हुण मूर्तियां साइआं बलि दित्तियां होईयां चीज्जां दे बारे च अहां जाणदे हन्न कि अहां सारेयां जो ज्ञान ऐ | ज्ञान कमंड पैदा करदा ऐ, अपर प्यार नैं तरक्की होंदी ऐ |1CO	8	2	जे कोई समझे कि मैं कुच्छ जाणदा, तां जिआं जाणना चाइदा तिआं अल्ली तिकर नी जाणदा |1CO	8	3	अपर जे कोई परमात्में नैं प्यार रखदा ऐ, तां परमात्मां तिसियो पणछैणदा ऐ |1CO	8	4	मूर्तियां साइआं बलि दित्तियां होईयां चीज्जां खाणे दे बारे च अहां जाणदे हन्न कि मूर्ति संसारे च कोई चीज्ज नी, कन्ने इक्की जो छड्डी होर कोई परमात्मां नी |1CO	8	5	जे अम्बरे च कन्ने धरतिया पर बड़े ईश्वर केहलांदे हन्न – जिआं कि बड़े ईश्वर कन्ने बड़े प्रभु ऐ ---1CO	8	6	तमी म्हारे तांई तां इक्क ई परमात्मां ऐ, मतलब पिता जिस दे पास्से ते सारियां चीज्जां हन्न, कन्ने अहां तिस तांई हन्न | कन्ने इक्क ई प्रभु ऐ, मतलब यीशु मसीह जिसदे दुआरा सारियां चीज्जां होईयां, कन्ने अहां बी तिसदे दुआरा हन्न |1CO	8	7	अपर सारे जो एह ज्ञान नी, अपर कुच्छ तां अल्ली तिकर मूर्ति जो कुच्छ समझणे दिया बजाह ते मूर्तियां सामणे बलि दित्तियां होईयां चिज्जां जो कुच्छ समझी करी खांदे हन्न, कन्ने तिन्हां दा विवेक कमजोर होणे दिया बजाह ते अशुद्ध होई जांदा ऐ |1CO	8	8	खाणा अहां जो परमात्में अल्ल नी पुज्जांदा | जे अहां नी खान तां म्हारी कुच्छ कमी नी, कन्ने जे खान तां कुच्छ फायदा नी |1CO	8	9	अपर चुकन्ने! ऐदेया ना होयें कि तुहां दी एह अजादी कुत्की कमजोरां तांई ठोकरा बजाह होई जां |1CO	8	10	क्जोकि जे कोई तिज्जो ज्ञानिये जो मूर्ति दे मंदर च खाणा खांदे दिक्खें कन्ने सैह कमजोर जण हन्न, तां क्या तिसदे विवेके जो मूर्तिया सामणे बलि दित्तियां होई चीज्जां खाणे दी हिम्मत ना होई जांगी |1CO	8	11	इस तरीके नैं तेरे ज्ञाने दिया बजाह ते सैह कमजोर भाऊ जिस तांई मसीह मरेया, नाश होई जांगा |  1CO	8	12	इस तरांह भाऊआं दे खिलाफ अपराध करणे ते कन्ने तिन्हां दे कमजोर विवेके जो चोट पुज्जाणे ते, तुहां मसीह दे वरखलाफ अपराध करदे हन्न |1CO	8	13	इसा बजाह ते जे खाणा मेरे भाऊये जो ठोकर खुआं, इआं ना होयें कि मैं अपणे भाऊये तांई ठोकरा दी बजाह बणै |1CO	9	1	क्या मैं अजाद नी, क्या मैं प्रेरित नी, क्या मैं यीशु जो जेह्ड़ा म्हारा प्रभु ऐ, नी दिखेया, क्या तुहां प्रभु च मेरे बणाये होये नी |1CO	9	2	जे मैं दूयेयां तांई प्रेरित नी, तमी तुहां तांई तां ऐ; क्जोकि तुहां प्रभु च मेरी प्रेरिताई पर छाप हन्न |1CO	9	3	जेह्ड़ा मिन्जो जांचदे हन्न, तिन्हां तांई ऐही मेरा जबाब ऐ |1CO	9	4	क्या अहां जो खाणे पीणे दा हक्क नी |1CO	9	5	क्या अहां जो एह हक्क नी, कि कुसी मसीही बैहणा सौगी व्याह करी नैं तिस तांई फिरें, जिआं होर प्रेरित कन्ने प्रभु दे भाऊ कन्ने कैफा करदे हन्न |1CO	9	6	या सिर्फ मिन्जो कन्ने बरनबास जो ई हक्क नी कि कमाई करणा छड्डे |1CO	9	7	कुण कदी अपणी गिरह नैं खाई नैं सपाई दा कम्म करदा ऐ, कुण अंगूरा दा लगाई नैं तिसदा फळ नी खांदा, कुण भेडां दी रखवाली करी नैं तिन्हां दा दूद नी पींदा |1CO	9	8	क्या मैं एह गल्लां माणु ई रीतिया पर ग्लांदा ऐ |1CO	9	9	क्या व्यवस्था बी ऐही नी ग्लांदी, क्जोकि मूसा दी व्यवस्था च लिख्या ऐ, दांवते बग्त चलदे होये दांदे (बळदे) दा मुँ नी बन्नणा |” क्या परमात्में दांदा (बळदां) दी चिंता करदा ऐ |”1CO	9	10	या ख़ास करी नैं म्हारे तांई ग्लांदा ऐ | हाँ, म्हारे तांई ई लिख्या, क्जोकि ठीक ऐ कि जोतणे आळा आशा जोंदे कन्ने दांवणे आळा भागी होणे दी आशा ने दांवणी करें |1CO	9	11	जे जाह्लू कि अहां तुहां तांई आत्मिक चीज्जां बाईयां, तां क्या एह कोई बडी गल्ल ऐ कि तुहां दी शारीरिक चीज्जां दी फसल कटन |1CO	9	12	जाह्लू दूयेयां दा तुहां एह हक्क ऐ, तां क्या म्हारा इसते जादा नी होंगा, अपर अहां एह हक्क कम्म च नी लैयोन; अपर सब कुच्छ सेहंदे हन्न कि म्हारे दुआरा मसीह दे सुसमाचार च कुच्छ रुकावट नी होयें |1CO	9	13	क्या तुहां नी जाणदे कि जेह्ड़े मंदरे च सेवा करदे हन्न, सैह मंदरे च खांदे हन्न; कन्ने जेह्ड़ी वेदी दी सेवा करदे हन्न, सैह वेदी सौगी भागी होंदे हन्न |1CO	9	14	इस तरीके नैं प्रभुयें बी ठेहराया कि जेह्ड़े लोक सुसमाचार सुणादे हन्न, तिन्हां दी तणखाह सुसमाचारे ते होयें |1CO	9	15	अपर मैं इन्हां च कोई बी गल्ल कम्मे च नी लाया, कन्ने मैं एह गल्लां इसतांई नी लिखियां कि मेरे तांई ऐदेया कित्ता जां, क्जोकि इसते तां मेरा मरणा ई खरा ऐ कि कोई मेरे कमंडे जो बेकार ठेहराये |1CO	9	16	जे मैं सुसमाचार सुणा, तां मिन्जो तांई कुच्छ कमंड दी गल्ल नी; क्जोकि एह तां मिन्जो तांई जरूरी ऐ | जे मैं सुसमाचार नी सुणा, तां मिन्जो पर हाय |  1CO	9	17	क्जोकि जे अपणी इच्छा ते एह करदा तां दिहाड़ी मिन्जो मिलदी ऐ, कन्ने जे अपणी इच्छा ते नी करदा तमी भंडारीपण मिन्जो सौंपेया ऐ |1CO	9	18	तां मेरी कुण देह्यी दिहाड़ी ऐ, एह कि सुसमाचार सुणाने च मैं मसीह दा सुसमाचार सेंत मेंत करी दें, ऐत्थू तिकर कि सुसमाचार च जेह्ड़ा मेरा हक्क ऐ तिसजो बी मैं पूरिया रीतिया नैं कम्म च नी लैयोंयें |1CO	9	19	क्जोकि सबना ते अजाद होणे पर बी मैं अपणे आप्पे जो सारेयां दा दास बणाई दित्या ऐ कि जादा लोकां जो खींजी लैई ओयें |1CO	9	20	मैं यहूदियां तांई यहूदी बणेयां कि यहूदियां जो खींजी लैई ओयें | जेह्ड़े लोक व्यवस्था दे अधीन हन्न तिन्हां तांई मैं व्यवस्था दे अधीन नी होणे पर बी व्यवस्था दे अधीन बणेयां कि तिन्हां जो जेह्ड़े व्यवस्था दे अधीन हन्न खींजी लैई ओयें |1CO	9	21	व्यवस्थाहीनां तांई मैं जेह्ड़े परमात्में दी व्यवस्था ते हीन नी अपर मसीह दी व्यवस्था दे अधीन हन्न --- व्यवस्थाहीन साइआं बणेयां कि व्यवस्थाहीनां जो खींजी लैई ओयें |1CO	9	22	मैं कमजोरां तांई कमजोर बणेयां कि कमजोरेयां जो खींजी लैई ओयें | मैं सारे माणुआं तांई सब कुच्छ बणेयां कि कुसी ना कुसी रीतिया नैं कुसी इक्की दा उद्धार करां |1CO	9	23	मैं एह सब कुच्छ सुसमाचारे तांई करदा कि होरनी सौगी तिसदा भागी होई जां |1CO	9	24	क्या तुहां नी जाणदे कि दौड़ च दौड़दे सारे ई हन्न, अपर इनाम इक्क ई लैई जांदा ऐ, तुहां तिआं ई दौड़ा कि जीता |1CO	9	25	हर इक्क पहलवाण सब तरांह दा संयम करदा ऐ; सैह तां इक्क मुरझाणे आळे मुकुटे जो पाणे तांई एह सारा करदे ऐ, अपर अहां तां उस मुकुटे तांई करदे हन्न जेह्ड़ा मुरझांदा नी |1CO	9	26	इसतांई मैं तां इसा रीतिया नैं दौड़दा, अपर लक्ष्यहीन नी; मैं बी इस तरीके नैं मुक्केयां नैं लड़दा, अपर तिस सइआं नी जेह्ड़ा हौआ पीटदा होया लड़दा ऐ | 1CO	9	27	अपर मैं अपणियां देही जो मारदा कूटदा कन्ने वशे च करी लेंदा, देह्या ना होयें कि होरना जो प्रचार करी नैं मैं अप्पु ई कुस तरीके ते निकम्मा ठेहरें |1CO	10	1	हे भाऊओ, मैं नी चाहंदा कि तुहां इसा गल्ला ते अनजाण रैह्या कि म्हारे सारे पढ़दादे बदळे थलै थे, कन्ने सारे दे सारे समंदर दे बिचे ते पार होई गै;1CO	10	2	कन्ने सारेयां बदळे च कन्ने समंदरे च, मूसा दा बपतिस्मा लैया;1CO	10	3	कन्ने सारेयां इक्क ई आत्मिक खाणा खादा;1CO	10	4	कन्ने सारेयां इक्क ई आत्मिक पाणी पीता, क्जोकि सैह तिसा आत्मिक चट्टानां नैं पींदे थे जेह्ड़ी तिन्हांसौगी सौगी चलदी थी, कन्ने सैह चट्टान मसीह था |1CO	10	5	अपर परमात्मां तिन्हां च मत्तेयां ते खुश नी होया, इसतांई सैह बणे च ढेर होई गै |1CO	10	6	एह गल्लां म्हारे तांई उदारण ठेहरियां, कि जिआं तिन्हां लालच कित्ता, तिआं अहां बुरीयां चीज्जां दा लालच ना करन;1CO	10	7	कन्ने ना तुहां मूर्तिपूजक बणा, जिआं कि तिन्हां च कितणे बणी गैयो थे, जिआं लिख्या ऐ, “लोक खाणा पीणा बैठे, कन्ने खेलणा कूदणा उठे |”1CO	10	8	कन्ने ना अहां व्यभिचार करन, जिआं तिन्हां च कितणयां कित्ता; कन्ने इक्क दिन च त्रैई हजार मरी गै |1CO	10	9	कन्ने ना अहां प्रभु जो परखन, जिआं तिन्हां च कितणयां कित्ता, कन्ने सरपां दे दुआरा नाश कित्ते गै |1CO	10	10	कन्ने ना तुहां कुड़कुड़ाआ, जिस तरीके नैं तिन्हां च कितणे कुड़कुड़ाये कन्ने नाश करणे आळे दे दुआरा नाश कित्ते गै |1CO	10	11	अपर एह सारियां गल्लां, जेह्ड़ियां तिन्हां पर पैईयां, उदारणे दी रीति पर थी; कन्ने सैह म्हारी चेतावणी तांई जेह्ड़े संसारे दे आखरी बग्ते च रैंह्दे हन्न लिखियो ऐ |1CO	10	12	इसतांई जेह्ड़ा समझदा ऐ, मैं पक्का ऐ, “सैह चौकस रैंह्य कि कुत्थी पैई ना जां |1CO	10	13	तुहां कुसी ऐदेयी परीक्षा च नी पै, जेह्ड़ी माणुये दे सेहणे ते बाहर ऐ | परमात्मां सच्चा ऐ कन्ने सैह तुहां जो सामर्थ ते बाहर परीक्षा च नी पौणा दिंगा, अपर परीक्षा सौगी निकास बी करगा कि तुहां सेही सका |1CO	10	14	इसा बजाह ते, हे मेरे प्यारेयो, मूर्तिपूजा ते बची रैह्या |1CO	10	15	मैं अक्लमंद जाणी नैं तुहां नैं ग्लांदा ऐ, जेह्ड़ा मैं ग्लांदा, तिसियो तुहां परखा |1CO	10	16	सैह धन्यावाद दा कटोरा, जिस पर अहां धन्यावाद करदे हन्न; क्या मसीह दे खूने दी सेहभागिता नी |1CO	10	17	इसतांई कि इक्क ई रोटी ऐ तां अहां बी जेह्ड़े मत्ते हन्न, इक देह हन्न: क्जोकि अहां सारे तिसा इक्का रोटिया च भागी होंदे हन्न |1CO	10	18	जेह्ड़े शरीरे दे भाव ते इस्राएली हन्न, तिन्हां जो दिक्खा: क्या बलिदानां दे खाणे आळे वेदिया दे सेहभागी नी?1CO	10	19	भिरी मैं क्या ग्लांदा, क्या एह कि मूर्तिया पर चढ़ाया बलिदान कुच्छ ऐ, या मूर्ति कुच्छ ऐ |1CO	10	20	नी, अपर एह कि होर जातिआं जेह्ड़ा बलिदान करदियां हन्न; सैह परमात्में तांई नी अपर बुरियां आत्मांआं तांई बलिदान करदे हन्न कन्ने मैं नी चाहंदा कि तुहां बुरियां आत्मांआं दे सेहभागी होन |1CO	10	21	तुहां प्रभु दे कटोरे कन्ने बुरियां आत्मां दे कटोरे दूनी च नी पी सकदे | तुहां प्रभु दी मेज कन्ने बुरियां आत्मांआं दी मेज दूनी दे साझी नी होई सकदे |1CO	10	22	क्या अहां प्रभु जो गुस्सा दिलांदे हन्न, क्या अहां तिसते ताकतवर हन्न |1CO	10	23	सारियां चीज्जां मिन्जो तांई ठीक तां हन्न, अपर सारियां फायदे दियां नी सारियां चीज्जां मिन्जो तांई ठीक तां हन्न, अपर सारियां चीज्जां ते तरक्की नी |1CO	10	24	कोई अपणी ई भलाईया जो नी, अपर दूयेयां दी भलाईया जो तोपा |1CO	10	25	जेह्ड़ा कुच्छ कसाइआं दे ऐत्थू बिकदा ऐ, सैह खाआ कन्ने विवेके दिया बजाह ते कुच्छ ना पूछा |”1CO	10	26	क्जोकि धरती कन्ने तिसदी भरपूरी प्रभु दी ऐ |”1CO	10	27	जे वेवसुआसियां च कोई तुहां जो न्यौता दें, कन्ने तुहां जाणना चाया, तां जेह्ड़ा कुच्छ तुहां दे सामणे रखेया जां तित्थू खाआ; होर बजाह कुच्छ ना पूछा |1CO	10	28	अपर जे कोई तुहां नैं ग्लां, “एह तां मूर्तिया जो बलि दित्ती होई चीज्ज ऐ, “तां तिस दस्सणे आळे दिया बजाह ते कन्ने विवेक दिया बजाह ते मत खाआ |1CO	10	29	मेरा मतलब तेरा विवेक नी, अपर तिस दूये दा | खरा, मेरी अजादी दूये दे वचारे ते क्जो परखी जां |1CO	10	30	जे मैं धन्यावाद करी नैं साझी होंदा ऐ, तां जिस पर मैं धनायावाद करदा ऐ तिस दिया बजाह ते मेरी बदनामी क्जो होंदी ऐ |”1CO	10	31	इसतांई तुहां चान खाआ, चाहे पीया चान जेह्ड़ा कुच्छ करा, सबी कुच्छ परमात्में दी महिमा तांई करा |1CO	10	32	तुहां ना यहूदियां, ना यूनानियां कन्ने ना परमात्में दी कलेसिया तांई ठोकरा दी बजाह बणा | 1CO	10	33	जिआं मैं बी सारियां गल्लां च सबना जो खुश रखदा ऐ, कन्ने अपणा नी अपर मत्तेयां दा फायदा तोपदा ऐ कि सैह उद्धार पान |1CO	11	1	तुहां मेरी चाल चला जिआं मैं मसीह दी चाल चलदा ऐ |1CO	11	2	हे भाऊओ, मैं तुहां जो सराहंदा कि सारियां गल्लां च तुहां मिन्जो याद करदे हन्न; कन्ने जेह्ड़े रुआज तुहां जो सौंपेयो हन्न, तिन्हां दा पालण करदे हन्न |1CO	11	3	अपर मैं चाहंदा ऐ कि तुहां एह जाणी लैया कि हर इक्क मरदे दा मुंड मसीह ऐ, कन्ने जणासा दा मुंड मरद ऐ, कन्ने मसीह दा मुंड परमात्मां ऐ |1CO	11	4	जेह्ड़ा मरद मुंडे ढकी नैं प्रार्थना या भविष्यवाणी करदा ऐ, सैह अपणे मुंडे दा अपमान करदा ऐ |1CO	11	5	अपर जेह्ड़ी जणास नंगे मुंडे प्रार्थना या भविष्यवाणी करदी ऐ, सैह अपणे मुंडे दा अपमान करदी ऐ, क्जोकि सैह गंजी होणे दे बराबर ऐ |1CO	11	6	जे जणास चादरुये ना उढे तां बालां बी कटाई लें; जे जणासा तांई बाल काटणा या गंजा होणा सर्मा दी गल्ल ऐ, तां चादरु उढें |1CO	11	7	हाँ मरदे दा अपणा मुंड ढकणा ठीक नी; क्जोकि सैह परमात्में दा रूप कन्ने महिमा ऐ; अपर जणास मरदे दी महिमा ऐ |1CO	11	8	क्जोकि मरद जणासा ते नी होया, अपर जणास मरदे ते होई ऐ;1CO	11	9	कन्ने मरद जणासा तांई नी बणाया, अपर जणास मरदे तांई बणाईयो ऐ |1CO	11	10	इसतांई सुअर्गदूतां दिया बजाह ते जणासा जो ठीक ऐ कि हक्क अपणे मुंडे पर रखें |1CO	11	11	तमी प्रभु च ना जणास बगैर मरदें, कन्ने ना मरद बगैर जणासा दे ऐ |1CO	11	12	क्जोकि जिआं जणास मरदे ते ऐ, तिआं मरद बी जणासा दे दुआरा ऐ; अपर सारियां चीज्जां परमात्में ते हन्न |1CO	11	13	तुहां अप्पु ई वचार करा, क्या जणासा जो नंगे मुंडे परमात्में नैं प्रार्थना करणा शोभा दिंदा ऐ |”1CO	11	14	क्या सुभाविक तरीके नैं बी तुहां नी जाणदे कि जे मरद लम्बे बाल रखें, तां तिस तांई अपमान ऐ |1CO	11	15	अपर जे जणास लम्बे बाल तिसा जो उढणे तांई दित्तेयो हन्न |1CO	11	16	अपर जे कोई झगड़ा करणा चां, तां एह जाणी लैया कि ना म्हारी कन्ने ना परमेमात्मे दी कलेसिया दी ऐदेयी रीति ऐ |1CO	11	17	अपर एह हुक्म दिंदे होये मैं तुहां जो नी सहारदा, इसतांई कि तुहां दे किट्ठे होणे ते भलाई नी, अपर घाटा होंदा ऐ |1CO	11	18	क्जोकि पैहलें तां मैं एह सुणदा, कि जाह्लू तुहां कलेसिया च किट्ठे होंदे हन्न तां तुहां च बैर होंदा ऐ, कन्ने मैं इस पर कुच्छ कुच्छ वसुआस बी करदा ऐ |1CO	11	19	क्जोकि दलबंदी बी तुहां च जरूर होंगी, इसतांई कि जेह्ड़े लोक तुहां च खरे हन्न सैह प्रकट होई जान |1CO	11	20	कन्ने तुहां जेह्ड़े इक्की जगाह च किट्ठे होंदे हन्न तां एह प्रभु भोज खाणे तांई नी,1CO	11	21	क्जोकि खाणे दे बग्त इक्की दूये नैं पैहलें अपणा भोज खाई लेंदा ऐ, इस तरांह कोई तां भूखा रैंह्दा ऐ कन्ने कोई मतवाला होई जांदा ऐ |1CO	11	22	क्या खाणे पीणे तांई तुहां दे घरे नी, या परमात्में दी कलेसिया जो तुच्छ जाणदे हन्न, कन्ने जिन्हां अल्ल नी ऐ तिन्हां जो शर्मिंदा करदे हन्न, मैं तुहां नैं क्या ग्लां, क्या इसा गल्ला च तुहां दी तारीफ करें? नी, मैं तारीफ नी करदा |1CO	11	23	क्जोकि एह गल्ल मिन्जो प्रभु ते पुज्जी, कन्ने मैं तुहां जो बी पज्जाई दित्ती कि प्रभु यीशुयें जिसा राती सैह पकड़ुआया गैया, रोटी लैयी,1CO	11	24	कन्ने धन्यावाद करी नैं तिसायो तोड़ेया कन्ने ग्लाया, “एह मेरी देह ऐ, जेह्ड़ी तुहां तांई ऐ, मेरी याद तांई ऐही करा करा |”1CO	11	25	इस तरीके नैं तिन्हीं बियारी दे पचां ते कटोरा बी लैया कन्ने ग्लाया, “एह कटोरा मेरे खून च नौआ वायदा ऐ: जाह्लू कदी बी पीआ, तां मेरी याद तांई ऐही करा करा |”1CO	11	26	क्जोकि जाह्लू कदी तुहां एह रोटी खांदे कन्ने इस कटोरे च पींदे हन्न, तां प्रभु दी मौता जो जाह्लू तिकर सैह नी ओंये, प्रचार करदे हन्न |1CO	11	27	इसतांई जेह्ड़ा कोई गलत तरीके नैं प्रभु दी रोटी खां तिस कटोरे च पींये, सैह प्रभु दी देही कन्ने खूने दा अपराधी ठेहरगा |1CO	11	28	इसतांई माणु अपणे आप्पे जो जांची लें कन्ने इस तरीके नैं इसा रोटिया च खां, कन्ने इस कटोरे च पींये |1CO	11	29	क्जोकि जेह्ड़ा खांदे पींदे बग्त प्रभु दी देही जो नी पणछैणे, सैह इस खाणे पीणे ते अपणे उपर सज्जा लांदा ऐ |1CO	11	30	इसा बजाह ते तुहां च मत्ते कमजोर कन्ने रोगी हन्न, कन्ने मत्ते सोई बी गै |1CO	11	31	जे अहां अपणे आप्पे जो जांचदे तां सज्जा नी पांदे |1CO	11	32	अपर प्रभु अहां जो सज्जा दैई नैं म्हारी ताड़णां करदा ऐ, इसतांई कि अहां संसारे सौगी दोसी ना ठेहरन |1CO	11	33	इसतांई, हे मेरे भाऊओ,जाह्लू तुहां खाणे तांई इक्की दूये तांई ठेहरा करा | 1CO	11	34	जे कोई भूखा होयें तां अपणे घरे च खाई लें, जिसते तुहां दा कट्ठा होणा सज्जा दी बजाह ना होयें | बाकि गल्लां जो मैं आई नैं ठीक करगा |1CO	12	1	हे भाऊओ, मैं नी चाहंदा कि तुहां आत्मिक वरदानां ते अनजान रैह्या |1CO	12	2	तुहां जाणदे हन्न कि जाह्लू तुहां होर जातिआं थियां, तां गूंगी मूर्तियां दे पचां जिआं चलांदे थे, तिआं चलदे थे |1CO	12	3	इसतांई मैं तुहां जो चेतावणी दिंदा कि जेह्ड़ा कोई परमात्में दी आत्मां दी अगुआईया नैं ग्लांदा ऐ, सैह नी ग्लांदा कि यीशु श्रापित ऐ; कन्ने ना कोई पवित्र आत्मां दे बगैर ग्लाई सकदा ऐ कि यीशु प्रभु ऐ |1CO	12	4	वरदान तां कई तरांह दे हन्न, अपर आत्मां इक्को ई ऐ;1CO	12	5	कन्ने सेवा बी कई तरांह दियां हन्न, अपर प्रभु इक्को ई ऐ;1CO	12	6	कन्ने प्रभावशाली कम्म कई तरांह दे हन्न, अपर परमात्मां इक्को ई ऐ, जेह्ड़ा सारेयां च हर तरांह दा प्रभाव पैदा करदा ऐ |1CO	12	7	अपर सारेयां जो फायदा पज्जाणे तांई हर इक्की जो आत्मां दी लौ दिंदा जांदा ऐ |1CO	12	8	क्जोकि इक्की जो आत्मां दिया बजाह ते अक्ला दियां गल्लां दित्तियां जांदियां हन्न, कन्ने दूयेयां जो तिसा आत्मां मताबक ज्ञाने दी गल्लां |1CO	12	9	कुसी जो तिसा आत्मां नैं वसुआस कन्ने कुसी जो तिसा इक्की आत्मां नैं चंगा करणे दा वरदान दित्ता जांदा ऐ |1CO	12	10	भिरी कुसी जो सामर्थी दे कम्म करणे दी शक्ति, कन्ने कुसी जो भविष्यवाणी कित्ती, कन्ने कुसी जो आत्मां दी परख, कन्ने कुसी जो कई तरांह दी भासा, कन्ने कुसी जो भासा दा मतलब दस्सणा |1CO	12	11	अपर एह सारे प्रभावशाली कम्म सैई हन्न इक्क आत्मां करांदा ऐ, कन्ने जिसियो जेह्ड़ा चाहंदा ऐ सैह बंडी दिंदा ऐ |1CO	12	12	क्जोकि जिस तरांह शरीर तां इक्क ऐ कन्ने तिसा दे अंग मत्ते हन्न, कन्ने तिस इक्की शरीरे दे सारे अंग मत्ते होणे पर बी सारे मिली नैं इक्क ई देह हन्न, तिस तरांह मसीह बी ऐ |1CO	12	13	क्जोकि अहां सारेयां क्या यहूदी हन्न क्या यूनानी, क्या दास हन्न क्या अजाद, इक्की ई आत्मां दिया बजाह ते इक्क शरीर होणे तांई बपतिस्मा लैया, कन्ने अहां सारेयां जो इक्को ई आत्मां पिलाया ऐ |1CO	12	14	इसतांई कि शरीरे च इक्क ई अंग नी अपर मते हन्न |1CO	12	15	जे पैर ग्लान, “मैं हत्थ नी, इसतांई शरीरे दा नी,” तां क्या सैह इसा बजाह ते शरीरे दा नी |1CO	12	16	कन्ने जे कन्न ग्लान, “मैं अंख नी, इसतांई शरीरे दा नी,” तां क्या सैह इसा बजाह ते शरीरे दा नी |1CO	12	17	जे सारी देह अंख ई होंदी तां सुणना कतांह होंदा, जे सारी देह कन्न ई होंदी तां सिंघणा कतांह होंदा |”1CO	12	18	अपर सचमुच परमात्मां अंगा जो अपणी इच्छा मताबक इक्क इक्क करी नैं शरीरे च रखेया ऐ |1CO	12	19	जे सैह सारे इक्क ई अंग होंदे, तां शरीर कतांह होंदा |”1CO	12	20	अपर हुण अंग तां मते हन्न, अपर शरीर इक्क ई ऐ |”1CO	12	21	अंख हत्थे नैं नी ग्लाई सकदी, “मिन्जो तेरी जरूरत नी,” कन्ने ना मुंड पैरां नैं ग्लाई सकदा ऐ, “मिन्जो तुहां दी जरूरत नी |”1CO	12	22	अपर शरीरे दे सैह अंग जेह्ड़े दूयेयां ते कमजोर लगदे हन्न, बड़े ई जरूरी हन्न;1CO	12	23	कन्ने शरीरे दे जिन्हां दे अंगा जो अहां आदरे दे जोग्गा नी समझदे तिन्हां ई जो अहां जादा आदर दिंदे हन्न; कन्ने म्हारे शोभाहीन अंग होर बी बड़े शोभायमान होई जांदे हन्न |1CO	12	24	भिरी बी म्हारे शोभायमान अंगा जो इसदी जरूरत नी | अपर परमात्में शरीरे जो ऐदेया बणाई दित्या ऐ कि जिस अंगे जो आदर दी कमी थी तिस जो होर बी जादा आदर मिलें |1CO	12	25	तांकि देह च बैर ना पौयें, अपर अंग इक्की दूये दी बराबर चिंता करन |1CO	12	26	इसतांई जे इक्क अंग दुख पांदा ऐ, तां सारे अंग तिस सौगी दुख पांदे हन्न; कन्ने जे इक्की अंगे दी बड़ाई होंदी ऐ, तां तिस सौगी सारे अंग खुशी मनांदे हन्न |1CO	12	27	इस तरांह तुहां सारे मिली नैं मसीह दा शरीर हन्न, कन्ने लग्ग लग्ग तिसदे अंग हन्न;1CO	12	28	कन्ने परमात्में कलेसिया च लग्ग लग्ग माणु नियुक्त कित्तेयो हन्न, “पैहला प्रेरित, दूये भविष्यवक्ता, त्रीये अध्यापक, भिरी सामर्थी कम्म करणे आळे, भिरी चंगा करणे आळे, कन्ने उपकार करणे आळे, कन्ने प्रबंध करणे आळे, कन्ने कई तरांह दी भासा बोलणे आळे |1CO	12	29	क्या सारे प्रेरित हन्न, क्या सारे भविष्यवक्ता हन्न, क्या सारे अध्यापक हन्न, क्या सारे सामर्थी दे कम्म करणे आळे हन्न |1CO	12	30	क्या सारेयां जो चंगा करणे दा वरदान मिलेया ऐ, क्या सारी तरांह दी भासा ग्लांदे हन्न, 1CO	12	31	क्या सारे अनुवाद करदे हन्न, तुहां मते ते मते वरदानां दी धुना च रैह्या | अपर मैं तुहां जो बी सारे ते उत्तम रस्ता दस्सदा ऐ |1CO	13	1	जे मैं माणुआं कन्ने सुअर्गदूतां दी बोलियां ग्लां कन्ने प्यार ना रखें, तां मैं ठणठणांदा होया पीतल, कन्ने झंझणांदी होई झांझर ऐ |1CO	13	2	कन्ने जे मैं भविष्यवाणी करी सकें, कन्ने सारे भेदां कन्ने सारे तरांह दे ज्ञाने जो समझें कन्ने मिन्जो ऐत्थू तिकर पूरा वसुआस होयें कि मैं प्हाड़ां जो हटाई दें, अपर प्यार ना रखें, तां मैं कुछ बी नी |1CO	13	3	जे मैं अपणी पूरी सम्पति कंगालां जो खुआई दैं, या अपणे शरीरे जळाणे तांई दैई दैं, कन्ने प्यार ना रखें, तां मिन्जो कुच्छ बी फायदा नी |1CO	13	4	प्यार धीरजवंत ऐ कन्ने कृपालु ऐ: प्यार डाह नी करदा; प्यार अपणी बड़ाई नी करदा, कन्ने फूलदा नी,1CO	13	5	सैह अनरीति नी चलदा, सैह अपणी भलाई नी चाहंदा, झुंझलांदा नी, बुरा नी मनदा |1CO	13	6	कुकर्म ते खुश नी होंदा अपर सचाईया ते खुश होंदा ऐ |1CO	13	7	सैह सारियां गल्लां सेही लेंदा ऐ, सारियां गल्लां दा वसुआस करदा ऐ, सारियां गल्लां दी आशा रखदा ऐ, सारियां गल्लां च सबर रखदा ऐ |1CO	13	8	प्यार कदी टलदा नी; भविष्यवाणियां होन, तां मुक्की जांगी; भासां होन, तां जांदी रैंह्गी; ज्ञान होयें, तां मिटी जांगा |1CO	13	9	क्जोकि म्हारा ज्ञान अधूरा ऐ, कन्ने म्हारी भविष्यवाणी अधूरी;1CO	13	10	अपर जाह्लू सर्वसिद्ध ओंगा, तां अधूरा मिटी जांगा |1CO	13	11	जाह्लू सैह जागत था, तां मैं जागतां साइआं ग्लांदा था, जागतां दा ऐदेया मन था, जागतां दी ऐदेयी समझ थी; अपर जाह्लू सयाणा होईया तां जागतां दी गल्लां छड्डी दित्ती |1CO	13	12	हुण अहां जो शीशे च तुदंल़ा दिखाई दिंदा ऐ, अपर तिस बग्त आमणे सामणे दिखगे, इस बग्त मेरा ज्ञान अधूरा ऐ, अपर तिस बग्त ऐदेयी पूरी रीतिया नैं पणछैणगा, जिआं मैं पणछैणेया गैया ऐ | 1CO	13	13	अपर हुण वसुआस, आशा, प्यार एह तीनों स्थायी हन्न, अपर इन्हां च सबना ते बडा प्यार ऐ |1CO	14	1	प्यार दा अनुकरण करा, कन्ने आत्मिक वरदानां दियां धुना च रैह्या, खास करी नैं एह कि भविष्यवाणी करा |1CO	14	2	क्जोकि जेह्ड़ा होरनी भासा च गल्लां करदा ऐ सैह माणुआं नैं नी अपर परमात्में नैं गल्लां करदा ऐ; इसतांई कि तिसदियां गल्लां कोई नी समझदा, क्जोकि सैह भेदे दियां गल्लां आत्मां च होई नैं ग्लांदा |1CO	14	3	अपर जेह्ड़ा भविष्यवाणी करदा ऐ, सैह माणुआं नैं तरक्की कन्ने शिक्षा कन्ने शांति दियां गल्लां ग्लांदा ऐ |1CO	14	4	जेह्ड़ा होरनी भासा च गल्लां करदा ऐ, सैह अपणी ई तरक्की करदा ऐ; अपर जेह्ड़ा भविष्यवाणी करदा ऐ, सैह कलेसिया दी तरक्की करदा ऐ |1CO	14	5	मैं चाहदा ऐ कि कि तुहां सारे होरनी भासा च गल्लां करा पर इसते जादा एह चाहंदा ऐ कि भविष्यवाणी करा: क्जोकि जे होर भाषायें बोलणे आळी कलेसिया दी तरक्किया तांई अनुवाद ना करा तां भविष्यवाणी करणे आळा तिसते बधी नैं ऐ |1CO	14	6	इसतांई हे भाऊओ, जे मैं तुहां अल्ल आई नैं होर भासा च गल्लां करें, कन्ने लौई दा ज्ञान या भविष्यवाणी या शिक्षा दियां गल्लां तुहां नैं ग्लां, तां मिन्जो ते तुहां जो क्या फायदा होंगा?1CO	14	7	इस तरांह जे नरजीव चीज्ज बी जिन्हां च उआज निकलदी ऐ, जिआं बंसरी या बीण, जे तिन्हां दे स्वरां च भेद ना होयें तां जेह्ड़ा फूकेया या बजाया जांदा ऐ, सैह किआं पणछैणा जांगा |1CO	14	8	कन्ने जे तुरही दी उआज साफ़ ना होयें, तां कुण लड़ाईया तांई त्यारी करगा |1CO	14	9	ऐदेय ई तुहां बी जे जीभा नैं साफ़ साफ़ गल्लां ना ग्लांन, तां जेह्ड़ा कुच्छ ग्लाया जांदा ऐ सैह किआं समझेया जांगा, तुहां तां हौआ नैं गल्लां करणे आळे होंगे |1CO	14	10	संसार च कितणे ई प्रकार दी भाषायें क्या नी हन्न, अपर तिन्हां च कोई बी बगैर मतलब दी नी होंगी |1CO	14	11	इसतांई जे मैं कुसी भासा दा मतलब नी समझें, तां ग्लांणे आळे दी नजरा च परदेशी होंगा कन्ने ग्लाणे आळा मेरी नजरा च परदेशी होंगा |1CO	14	12	इसतांई तुहां बी जाह्लू आत्मिक वरदानां दी धुना च हन्न, तां देह्यी कोशश करा कि तुहां दे वरदानां दी तरक्कियां नैं कलेसिया दी तरक्की होयें |1CO	14	13	इसा बजाह ते जेह्ड़ा होर भासा ग्लां, सैह प्रार्थना करें कि तिसदा अनुवाद बी करी सकें |1CO	14	14	इसतांई जे मैं होरनी भासा च प्रार्थना करें तां मेरी आत्मां प्रार्थना करदी ऐ अपर मेरी अक्ल कम्म नी दिंदी |1CO	14	15	कन्ने क्या करणा चाइदा, मैं आत्मां नैं बी प्रार्थना करगा, कन्ने अक्ला नैं बी प्रार्थना करगा; मैं आत्मां नैं गांगा, कन्ने अक्ला नैं बी गांगा |1CO	14	16	नी तां जे तू आत्मां ते ई धन्यावाद करगा, तां भिरी अज्ञानी तेरे धन्यावादे पर आमीन किआं ग्लांगा, क्जोकि सैह तां नी जाणदा कि तू क्या ग्लादा ऐ |1CO	14	17	तू तां भली भांति धन्यावाद करदा ऐ, अपर दूये दी तरक्की नी होंदी |1CO	14	18	मैं अपणे परमात्में दा धन्यावाद करदा ऐ, कि मैं तुहां सारेयां ते जादा होरनी भासा ग्लांदा ऐ |1CO	14	19	अपर कलेसिया च होरनी भासा च दस हजार गल्लां ग्लाणे ते एह मिन्जो होर नी खरा जाणी पाया ऐ, कि दूयेयां जो सखाणे तांई अक्ला नैं पंज ई गल्लां ग्लान |1CO	14	20	हे भाऊओ, तुहां समझा च जागत मत बणां बुराईया च तां जागत रैह्या, अपर समझा च सयाणे बणा |1CO	14	21	व्यवस्था च लिख्या ऐ कि प्रभु ग्लांदा ऐ, “मैं अपरिचित भासा ग्लाणे आळेयां दे दुआरा कन्ने पराये मुँमे दे दुआरा इन्हां लोकां नैं गल्लां करगा तमी सैह मेरी नी सुणगे |”1CO	14	22	इसतांई होर भासायें वसुआसियां तांई नी, वेवसुआसियां तांई नशाण ऐ, कन्ने भविष्यवाणी वेवसुआसियां तांई नी वसुआसियां तांई नशाण ऐ |1CO	14	23	जे कलेसिया इक्की जगाह पर किट्ठी होई, कन्ने सारे दे सारे होर भासायें ग्लान, कन्ने बाहरे आळे या वेवसुआसी लोक अंदर आई जान तां क्या सैह तुहां जो पागल नी ग्लांगे |1CO	14	24	अपर जे सारे भविष्यवाणी करणा लग्गे, कन्ने कोई वेवसुआसी या बाहरे आळा माणु अंदर आई जां, तां सारे तिसियो दोसी ठेहराई दिंगे कन्ने परखगे;1CO	14	25	कन्ने तिसदे मने दे भेद प्रकट होई जांगे कन्ने ताह्लू सैह मुँमे भार पैई नैं परमात्में जो प्रणाम करगा, कन्ने मनी लेंगा कि सचमुच परमात्मां तुहां दे बिच ऐ |1CO	14	26	इसतांई हे भाऊओ, क्या करणा चाइदा, जाह्लू तुहां किट्ठे होंदे हन्न, तां हर इक्की दे मने च भजन या शिक्षा या होर भासा या लौ या होरनी भासा दा मतलब दस्सणा चाइदा ऐ | सारा कुच्छ आत्मिक बढ़ौतरी तांई होणा चाइदा |1CO	14	27	जे होरनी भासा च गल्लां करणियां हन्न तां दो या मत्ते हन्न तां तीन जण बारी बारी च ग्लान, कन्ने इक्क माणु अनुवाद करें |1CO	14	28	अपर जे अनुवाद करणे आळा ना होयें, तां होर भासा बोलणे आळा कलेसिया च शांत रैंह्य, कन्ने अपणे मने च कन्ने परमात्में नैं गल्लां करें |1CO	14	29	भविष्यवक्तां च दो या तीन ग्लान, कन्ने बाकि लोक तिन्हां दे वचना जो परखन |1CO	14	30	अपर जे दूये पर जेह्ड़ा बैठया ऐ, कुच्छ ईश्वरीय लौ होयें तां पैहला चुप होई जां |1CO	14	31	क्जोकि तुहां सारे इक्क इक्क करी नैं भविष्यवाणी करी सकदे हन्न, तांकि सारे सिखन कन्ने सारे शांति पांन |1CO	14	32	कन्ने भविष्यवक्तां दी आत्मां भविष्यवक्तां दे वशे च हन्न |1CO	14	33	क्जोकि परमात्मां गड़बड़ी दा नी, अपर शांति दा परमात्मां ऐ |1CO	14	34	जणासा कलेसिया दी सभा च चुप रैंह्न, क्जोकि तिन्हां जो गल्लां करणे दा हुक्म नी, अपर अधीन रैह्णा हुक्म ऐ, जिआं व्यवस्था च लिख्या बी ऐ |1CO	14	35	जे सैह कुच्छ सीखणा चान, तां घरे च अपणे अपणे लाड़े ते पूछन, क्जोकि जणासा दा कलेसिया च गल्लां करणा शर्मिदगीं दी गल्ल ऐ |1CO	14	36	क्या परमात्में दा वचन तुहां च निकळेया ऐ, या सिर्फ तुहां ई तिकर पुज्जया ऐ |1CO	14	37	जे कोई माणु अपणे आप्पे जो भविष्यवक्ता या आत्मिक जण समझे, तां एह जाणी लैया कि जेह्ड़ियां गल्लां तुहां जो लिखदा ऐ, सैह प्रभु दे हुक्म हन्न |1CO	14	38	अपर जे कोई एह ना मन्ने, तां तिसियो बी ना मन्ने |1CO	14	39	कन्ने हे भाऊओ, भविष्यवाणी करणे दी धुना च रैह्या कन्ने होरनी भासा ग्लाणे ते मन्ना मत करा; 1CO	14	40	अपर सारियां गल्लां शालीनता कन्ने व्यवस्थित रुपे नैं कित्तियां जान |1CO	15	1	हे भाऊओ, हुण मैं तुहां जो सैही सुसमाचार दस्सदा ऐ जेह्ड़ा पैहलें सुणी चुकेयो हन्न जिसियो तुहां अंगीकार बी कित्या था कन्ने जिस च तुहां पक्के बी हन्न |1CO	15	2	तिसदिया बजाह ते तुहां दा उद्धार बी होंदा ऐ, जे तिस सुसमाचारे जो जेह्ड़ा मैं तुहां जो सुणाया था याद रखदे हन्न; नी तां तुहां दा वसुआस करणा बेकार होया |1CO	15	3	इसा बजाह मैं सबना ते पैहलें तुहां जो सैई गल्ल दस्सी दित्ती, जेह्ड़ी मिन्जो दस्सियो थी कि पवित्रशास्त्रे दे वचने मताबक यीशु मसीह म्हारे पापां तांई मरी गैया,1CO	15	4	कन्ने दबेया गैया, कन्ने पवित्रशास्त्रे मताबक त्रीयें दिने जिंदा बी होईया,1CO	15	5	कन्ने कैफा जो ताह्लू बारांह जो दुस्सया था |1CO	15	6	भिरी सैह पंज सौ ते जादा भाऊआं जो इक्क सौगी दुस्सया था, जिन्हां च मते अल्ली तिकर जिंदा ऐ अपर कुच्छ सोई गै |1CO	15	7	भिरी सैह याकूबे जो दुस्सया ताह्लू प्रेरितां जो दुस्सया था |1CO	15	8	सबना दे बाच मिन्जो जो बी दुस्सया था, जेह्ड़ा मन्ना अधूरे दिनां च जम्मेया ऐ |1CO	15	9	क्जोकि मैं प्रेरितां च सबना ते छोटा ऐ, अपर प्रेरित केहलाणे जोग्गा बी नी क्जोकि मैं परमात्में दी कलेसिया जो सताया था |1CO	15	10	अपर मैं जेह्ड़ा कुच्छ बी ऐ, परमात्में दे अनुग्रह नैं ऐ | तिसदा अनुग्रह जेह्ड़ा मिन्जो पर होया, सैह बेकार नी होया; अपर मैं तिन्हां सारेयां ते बधी नैं मेहणत बी कित्ती: तमी एह मेरे पास्से ते नी होया अपर परमात्में दे अनुग्रह नैं जेह्ड़ा मिन्जो पर था |1CO	15	11	इसतांई चां मैं ऐ, चां सैह हन्न, अहां ऐही प्रचार करदे हन्न, कन्ने इसी पर तुहां वसुआस बी कित्ता |1CO	15	12	इसतांई जाह्लू कि मसीह दा एह प्रचार कित्ता जांदा ऐ कि सैह मरेयां ते जिंदा होया, तां तुहां च कितणे किआं ग्लांदे हन्न कि मरेयां दी दुआरा जिन्दगी ऐ ई नी |1CO	15	13	जे मरेयां दिया बजाह ते जिन्दगी ऐ ई नी, तां मसीह बी जिंदा नी होया;1CO	15	14	कन्ने जे मसीह जिंदा नी होया, तां म्हारा प्रचार करणा बी बेकार ऐ, कन्ने तुहां दा वसुआस बी बेकार ऐ |1CO	15	15	अपर अहां परमात्में दे झूठे गवाह ठेहरन; क्जोकि अहां परमात्में दे बारे च एह गवाही दित्ती कि तिन्हीं मसीह जो जिंदा करी दित्ता, कन्ने जिंदा नी कित्या जे मरेयो जिंदे होंदे |1CO	15	16	कन्ने जे मुड़दे नी जिंदे होंदे, तां मसीह बी जिंदा नी होया, |1CO	15	17	कन्ने जे मसीह जिंदा नी होया, तां तुहां दा वसुआस बेकार ऐ, कन्ने तुहां अल्ली तिकर अपणे पापां च फसेयो हन्न |1CO	15	18	अपर जेह्ड़े मसीह च सोई गैयो हन्न, सैह बी नाश होये |1CO	15	19	जे अहां सिर्फ इसा जिन्दगिया च मसीह नैं आशा रखदे हन्न तां अहां सारे माणुआं ते जादा अभागे हन्न |1CO	15	20	अपर सचमुच मसीह मुड़देयां च जिंदा होईया ऐ, कन्ने जेह्ड़े सोई गैयो हन्न तिन्हां च सैह पैहला फळ होया |1CO	15	21	क्जोकि जाह्लू माणुये दिया बजाह ते मौत आई, तां माणुये दुआरा मरेयां दिया बजाह ते जिन्दगी बी आई |1CO	15	22	कन्ने जिआं आदम च सारे मरदे हन्न, तिआं ई मसीह च सारे जिंदे कित्ते जांगे,1CO	15	23	अपर हर इक्क अपणी अपणी बारिया नैं: पैहला फळ मसीह, भिरी मसीह ओणे पर तिसदे लोक |1CO	15	24	 इसदे बाद अंत होंगा | तिस बग्त सैह सारी प्रधानता, कन्ने सारा हक्क, कन्ने सामर्थी दा अंत करी नैं राज्जे जो परमात्मां पिता दे हत्थ च सौंपी दिंगा |1CO	15	25	क्जोकि जाह्लू तिकर सैह अपणे बैरियां जो अपणे पैरां थलै ना लैई ओंयें, ताह्लू तिकर तिसदा राज्ज करणा जरुर ऐ |1CO	15	26	सबना ते आखरी बैरी जेह्ड़ा खत्म कित्ता जांगा, सैह मौता ऐ |1CO	15	27	क्जोकि परमात्में सब कुच्छ तिसदेयां पैरां थलै करी दित्ता ऐ, अपर जाह्लू सैह ग्लांदा ऐ कि सब कुच्छ तिसदे अधीन करी दित्या ऐ तां प्रत्यक्ष ऐ कि जिन्हीं सब कुच्छ तिसदे अधीन करी दित्ता, सैह अप्पु लग्ग रैह्या |1CO	15	28	कन्ने जाह्लू सब कुच्छ तिसदे अधीन होई जांगा, तां पुतर अप्पु बी तिसदे अधीन होई जांगा, जिन्हीं सब कुच्छ तिसदे अधीन करी दित्या, तांकि सारेयां च परमात्मां ई सब कुच्छ होयें |1CO	15	29	नी तां जेह्ड़े लोक मरेयां तांई बपतिस्मा लेंदे हन्न सैह क्या करगे | जे मुड़दे जिंदे होंदे ई नी तां भिरी क्जो तिन्हां तांई बपतिस्मा लेंदे हन्न |”1CO	15	30	कन्ने अहां बी क्जो हर बग्त जोखिमा च पैयो रैंह्दे हन्न |1CO	15	31	हे भाऊओ, मिन्जो तिस कमंड दी कसम जेह्ड़ा म्हारे मसीह यीशु च मैं तुहां दे बारे च करदा ऐ कि मैं हर रोज मरदा ऐ |1CO	15	32	जे मैं माणु दी रीतिया पर इफिसुस च बणे दे डंगरा नैं लड़ेया तां मिन्जो क्या फायदा होया, जे मुड़दे जिंदे कित्ते नी जांगे, “तां ओआ, खान पींन, क्जोकि कल तां मरी ई जांगे |”1CO	15	33	धोखा मत खांदे, “बुरी संगती खरे चरित्र जो बिगाड़ी दिंदी ऐ |”1CO	15	34	धर्म तांई जागी पौया कन्ने पाप मत करा; क्जोकि कुच्छ ऐदेय हन्न जेह्ड़े परमात्में जो नी जाणदे | मैं तुहां जो शर्मिंदा करणे तांई एह ग्लांदा ऐ |1CO	15	35	हुण कोई एह ग्लांगा, “मुड़दे कुस तरीके नैं जिंदे होंदे हन्न, कन्ने कदेये शरीरे सौगी ओंदे हन्न |”1CO	15	36	 हे वेअक्लेया! जेह्ड़ा कुच्छ तू बांदा ऐ, जाह्लू तिकर सैह नी मरें जिंदा कित्ता नी जांदा |1CO	15	37	कन्ने जेह्ड़ा तू बांदा ऐ, एह सैह शरीर नी जेह्ड़ा पैदा होणे आळा ऐ, अपर निरा दाणा ऐ, चां कणका दा चां कुसी होर अनाजे दा |1CO	15	38	अपर परमात्में अपणियां इच्छा मताबक तिसियो शरीर दिंदा ऐ, कन्ने हर इक्क बीई तिसदी खास देह ऐ |1CO	15	39	सारा शरीर इक्क बराबर नी: माणुआं दा शरीर होर ऐ, डंगरा दा शरीर होर ऐ, पंछियां दा शरीर होर ऐ; मच्छियां दा शरीर होर ऐ |1CO	15	40	सुअर्गीय शरीर ऐ; कन्ने पार्थिव शरीर बी ऐ | अपर सुअर्गीय शरीरां दा तेज होर ऐ, कन्ने पार्थिवे दा होर |1CO	15	41	सूरजे दा तेज होर ऐ, चन्द्रमे दा तेज होर ऐ, कन्ने तारेयां दा तेज होर ऐ, (क्जोकि इक्क तारे दे दूये तारे दे तेजे च फर्क ऐ)1CO	15	42	मुड़देयां दा जिंदा होणा बी ऐदेया ई ऐ | शरीर नाशवाण हालता च बाया जांदा ऐ कन्ने अविनाशी रुपे च जिंदा होंदा ऐ |1CO	15	43	सैह अपमाने सौगी बाया जांदा ऐ, कन्ने तेजे सौगी जिंदा होंदा ऐ; कमजोरिया सौगी बाया जांदा ऐ, कन्ने सामर्थी सौगी जिंदा होंदा ऐ |1CO	15	44	सभाविक शरीर बाया जांदा ऐ, कन्ने अत्मिक शरीर जिंदा होंदा ऐ: जाह्लू कि सभाविक शरीर ऐ, तां आत्मिक शरीर बी ऐ |1CO	15	45	देह्या ई लिख्या बी ऐ, कि पैहला माणु मतलब आदम जिंदा माणु बणेया” कन्ने आखरी आदम जीवणदायक आत्मां बणेया |1CO	15	46	ताह्लू पैहले आत्मिक नी था अपर सभाविक था, इसदे बाच आत्मिक होया |1CO	15	47	पैहला माणु धरतिया ते मतलब चिक्का दा था; दूया माणु सुअर्गीय ऐ |1CO	15	48	जिआं सैह चिक्का दा था, तिआं ई सैह बी हन्न जेह्ड़े चिक्का दे हन्न; कन्ने जिआं सैह सुअर्गीय ऐ, तिआं ई सैह बी हन्न जेह्ड़े सुअर्गीय हन्न |1CO	15	49	कन्ने जिआं अहां तिसदा रूप धारण कित्ता जेह्ड़ा चिक्का दा था तिआं ई तिस सुअर्गीय दा रूप बी धारण करगे |1CO	15	50	हे भाऊओ, मैं एह ग्लांदा कि मांस कन्ने खून परमात्में दे राज्जे दे अधिकारी नी होई सकदे हन्न, कन्ने ना नाशवाण अविनाशी दा अधिकारी होई सकदा ऐ |1CO	15	51	दिक्खा, मैं तुहां नैं भेडां दियां गल्लां ग्लांदा ऐ अहां सारे नी सोंगे, अपर सारे बदली जांगे,1CO	15	52	कन्ने एह पल भर च, पलक झपकदे ई आखरी तुरही फूकदे ई होंगे | क्जोकि तुरही फूकी जांगी कन्ने मुड़दे अविनाशी हालता च उठाये जांगे, कन्ने अहां बदली जांगे |1CO	15	53	क्जोकि जरूरी ऐ कि एह नाशवाण देह अविनाश जो पैहनी लेन |1CO	15	54	कन्ने जाह्लू सैह नाशवाण अविनाश जो पैहणी लेंगा, ताह्लू सैह वचन जेह्ड़ा लिख्या ऐ पूरा होई जांगा: “जय नैं मौता जो निगली लैया |1CO	15	55	हे मौत, तेरी जय कुत्थू रैह्यी, हे मौत, तेरा डंक कुत्थू रैह्या |1CO	15	56	मौत दा डंक पाप ऐ, कन्ने पापे दा जोर व्यवस्था ऐ |1CO	15	57	अपर परमात्में दा धन्यावाद होयें, जेह्ड़ा म्हारे प्रभु यीशु मसीह दिया बजाह ते अहां जो जयवंत करदा ऐ | 1CO	15	58	इसतांई हे मेरे प्यारे भाऊयो, पक्के कन्ने अटल रैह्या, कन्ने प्रभु दे कम्मे च हमेशा बढ़दे जा, क्जोकि एह जाणदे हन्न कि तुहां दी मेहणत प्रभु च बेकार नी |1CO	16	1	हुण तिस चंदे दे बारे च जेह्ड़ा पवित्र लोकां तांई कित्या जांदा ऐ, जिआं हुक्म मैं गलातिया दी कलेसियां जो दित्या तिआं ई तुहां बी करा |1CO	16	2	हफ्ते दे पैहले दिन तुहां च हर इक्क अपणी आमदनिया मताबक अप्पु अल्ल कुच्छ रखी छड़ा करा कि मेरे ओणे पर चंदा लेणा नी पोयें |1CO	16	3	कन्ने जाह्लू मैं ओंगा, तां जिन्हां जो तुहां चाहंगे तिन्हां जो मैं चिट्ठियां दैई नैं घल्ली दिंगा कि तुहां दा दान यरूशलेम च पज्जाई दें |1CO	16	4	जे मेरा बी जाणा पक्का होया, तां सैह मिन्जो सौगी जांगे |1CO	16	5	मैं मकिदुनिया ते होई नैं तुहां अल्ल ओंगा क्जोकि मिन्जो मकिदुनिया होई नैं जाणा ई ऐ |1CO	16	6	अपर पक्का ऐ तुहां दे ऐत्थी ई रुकी जां कन्ने ठंडी दा मौसम ऐत्थू कटें, ताह्लू जिस पास्से मेरा जाणा होयें तिस पास्से तुहां मिन्जो पज्जाई दैणा |1CO	16	7	क्जोकि मैं हुण रस्ते च तुहां नैं मिलणा नी चाहंदा; अपर मिन्जो आशा ऐ कि जे प्रभु चां तां कुच्छ बग्ते तिकर तुहां सौगी रैंह्गा,1CO	16	8	अपर मैं पिन्तेकुस्त तिकर इफिसुस च रैंह्गा,1CO	16	9	क्जोकि मेरे तांई औत्थू इक्क बडा कन्ने उपयोगी दुरआजा खुलेया ऐ, कन्ने विरोधी मते हन्न |1CO	16	10	जे तीमुथियुस आई जां, तां दिखनेयों कि सैह तुहां दे ऐत्थू निडर रैंह्य; क्जोकि सैह मिन्जो साइयां प्रभु दा कम्म करदा ऐ |1CO	16	11	इसतांई कोई तिसियो तुच्छ नी जाणे, अपर तिसियो कुशल नैं इस पास्से पज्जाई दिनेयों कि मिन्जो अल्ल आई जां; क्जोकि मैं तिसदा इंतजार करा दा ऐ कि सैह भाऊआं सौगी ओयें |1CO	16	12	भाऊ अपुल्लोसे नैं मैं बड़ी विणती कित्ती ऐ कि तुहां अल्ल भाऊआं सौगी जां; अपर तिन्हीं इस बग्त जाणे दी कुच्छ बी इच्छा नी कित्ती, अपर जाह्लू मौका मिलगा ताह्लू आई जांगा |1CO	16	13	जागदे रैह्या, वसुआसे च पक्के रैह्या, पुरुषोंर्थ करा, ताकतवर होआ |1CO	16	14	जेह्ड़ा कुच्छ करदे हन्न प्यारे नैं करा |1CO	16	15	हे भाऊओ, तुहां स्तिफनास दे परवारे जो जाणदे हन्न कि सैह अखया दे पैहले फळ हन्न, कन्ने पवित्र लोकां दी सेवा तांई त्यार रैंह्दे हन्न |1CO	16	16	इसतांई मैं तुहां नैं विणती करदा ऐ कि ऐदेयां दे अधीन रैह्या, अपर हर इक्की दे जेह्ड़े इस कम्मे च मेहणती कन्ने कम्म करणे आळे हन्न |1CO	16	17	मैं स्तिफनास कन्ने फूरतूनातुस कन्ने अखइकुस दे ओणे ते खुश ऐ, क्जोकि तिन्हां नैं तुहां दिया कमिया जो पूरा कित्ता ऐ |1CO	16	18	तिन्हां नैं मेरी कन्ने तुहां दिया आत्मां जो चैन दित्ता ऐ, इसतांई ऐदेयां जो मन्ना |1CO	16	19	आसिया दी कलेसियां दे पास्से ते तुहां जो नमस्कार; अकिव्ला कन्ने प्रिसका दा कन्ने तिन्हां दे घरे दी कलेसिया दा बी तुहां जो प्रभु च बड़ा बड़ा नमस्कार!1CO	16	20	सारे भाऊआं दा तुहां जो नमस्कार | पवित्र पुक्के च अप्पु च नमस्कार करा |1CO	16	21	मिन्जो पौलुसे दा अपणे हत्थे दा लिख्या नमस्कार |1CO	16	22	जे कोई प्रभु नैं प्यार ना रखें तां सैह शापित होयें | हे म्हारे प्रभु, आ!1CO	16	23	प्रभु यीशु दा अनुग्रह तुहां पर होंदा रैंह्य | 1CO	16	24	मेरा प्यार मसीह यीशु च तुहां सबना सौगी रैंह्य | आमीन |