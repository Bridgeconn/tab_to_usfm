MRK	1	1	परमात्में दे पुत्तर यीशु मसीह दे सुसमाचारे दी सुरुआत |	MRK	1	2	जिआं यशायाह भविष्यवक्ता दी कताबा च लिख्या ऐ “दिख मैं अपणे दूते जो तिज्जो अल्ल घल्लदा, जेह्ड़ा तिज्जो तांई रस्ता त्यार करगा |	MRK	1	3	बणे च इक्क हक्कां पाणे आळे दी उआज सुम्मां दी कि प्रभु दा रस्ता त्यार करा, कन्ने उदियां सड़कां सीधियां करा |”     MRK	1	4	यूहन्ना जेह्ड़ा बणे च [बपतिस्मा दिंदा था, कन्ने पापां जो माफ करणे तांई मने] जो बदलणे दे बपतिस्मे दा प्रचार करदा था, आया |	MRK	1	5	सारे यहूदिया प्रदेश दे, कन्ने यरूशलेम p सैहरे दे सारे रैहणे आळे निकळी नैं तिस अल्ल गै, कन्ने अपणे पापां जो मन्नी नैं यरदन दरैयाए च तिसते बपतिस्मा लैया |	MRK	1	6	यहून्ना ऊंटे दे बाळां दा कपड़ा पैहणदा कन्ने अपणे लक्के च चमड़े दा पटका बन्नी रखदा था | कन्ने सैह टिड्डियां कन्ने बणे दा मखीर खांदा था |	  MRK	1	7	कन्ने एह प्रचार करदा था, “मिन्जो ते बाच सैह ओणे आळा ऐ, सैह मिन्जो ते बी ताकतवर ऐ; मैं इस जोग्गा नी कि झुकी नैं तिसदे जूत्तेयां दियां गट्ठां जो खोली सकें |	MRK	1	8	मैं तां तुहां जो पाणी ते बपतिस्मा दित्ता ऐ अपर सैह तुहां जो पवित्र आत्मां ते बपतिस्मा दिंगा | MRK	1	9	तिन्हां दिना च यीशुयें गलील दे नासरत pते pआई pनैं, यरदन दरैयाए च यूहन्ने ते बपतिस्मा लैया |   MRK	1	10	कन्ने जाह्लू सैह पाणिये ते निकळी नैं बाहर आया तां ताह्लू p तिन्हीं अम्बरे जो खुलदे कन्ने आत्मां जो कबूतरे रुप्पे च अपणे उपर लौंदे दिख्या |	MRK	1	11	कन्ने एह आकाशवाणी होई, “तू मेरा प्यारा पुत्तर ऐ, तिज्जो ते मैं खुश ऐ |”    MRK	1	12	ताह्लू ई आत्मां तिसजो बणे दे पास्सेयो घल्लया |  MRK	1	13	बणे च चाली दिन तिकर सैताने यीशु दी परख लैई; कन्ने सैह बणे दे डंगरां सौगी रैह्या, स्वर्गदूत आई नैं तिसदी सेवा करदे रैह्य |	MRK	1	14	यूहन्ना दे पकड़ुआये जाणे दे बाच यीशुयें गलील सैहरे च आई नैं परमात्में दे राज्जे दा सुसमाचार प्रचार कित्ता |  MRK	1	15	कन्ने ग्लाया, “बग्त पूरा होईया, कन्ने परमात्में दा राज नेड़ै आईया ऐ; मने जो बदला कन्ने सुसमाचार पर वसुआस करा |”	यूहन्ना दे पकड़ुआयेMRK	1	16	गलील दिया झीला कंडे जांदे होये | तिन्हीं शमौने कन्ने तिसदे भाऊ अन्द्रियासे जो झीला च जाल पांदे दिख्या; क्जोकि सैह मच्छियां पकड़णे आळे थे |	MRK	1	17	यीशुयें तिन्हां जो ग्लाया, “मिन्जो पचां ओआ; मैं तुहां जो माणुआं जो पकड़णे आळा बणागां |” MRK	1	18	सैह ताह्लू ई जाळां जो छड्डी नैं तिसदे पचां चली पै | MRK	1	19	थोड़ी गां जाई नैं, तिन्हीं जबदिये दे पुत्तर याकूबे, कन्ने तिसदे भाऊये यूहन्ने जो, किस्तिया पर जाळां जो ठीक करदे दिख्या |	MRK	1	20	तिन्हीं चट पट तिन्हां जो सदेया; कन्ने सैह अपणे पिता जबदिये जो मजदूरां दे सौगी किस्तिया पर छड्डी नैं तिसदे पचां चली पै |	MRK	1	21	ताह्लू सैह कफरनहूम च आये, कन्ने सैह ताह्लू ई सब्त दे दिनें आराधनालय च जाई नैं शिक्षा दैणा लग्गा |	 MRK	1	22	कन्ने लोक तिसदे शिक्षा ते हैराण होये; क्जोकि सैह तिन्हां शास्त्रियां साइयां नी, अपर सैह अधिकारिये साइयां शिक्षा दिंदा था |	MRK	1	23	तिस बग्त, तिन्हां दे आराधनालय च इक्क माणु था, जिस च इक्क बुरी आत्मां थी |	 MRK	1	24	तिन्हीं जोरे नै ग्लाया, हे यीशु नासरी, अहां जो तिज्जो नैं क्या कम्म? क्या तू अहां जो खत्म करणा आया? मैं तिज्जो जाणदा, तू कुण ऐ? तू परमात्में दा पवित्र माणु ऐ |”	MRK	1	25	यीशुयें बुरी आत्मां जो झिड़की नैं ग्लाया, “चुप रैह्य; कन्ने इसते निकळी जा |”  MRK	1	26	ताह्लू बुरी आत्मां तिसियो मरोड़ी नैं, कन्ने बडिया उआजा च डडी नैं तिसदे अंदरे ते निकळी गैई |	MRK	1	27	इस पर सारे लोक हैराण होई नैं, अप्पु च सुआल जबाब करणा लग्गे, एह क्या गल्ल ऐ? एह तां कोई नौआ शिक्षा ऐ! सैह हक्के नैं बुरियां आत्मां जो बी हुक्म दिंदा ऐ, कन्ने सैह तिसदा हुक्म मनदियां हन्न |”	MRK	1	28	कन्ने तिसदा नां ताह्लू ई गलील दे आस्से पास्से दे सारे प्रदेशे च फैली गैया |    MRK	1	29	सैह ताह्लू ई आराधनालय ते निकळी नैं याकूब कन्ने यूहन्ने दे सौगी शमौन कन्ने अन्द्रियासे दे घरे जो आया |	MRK	1	30	शमौने दी सस्सु जो बुखार चढ़या था, कन्ने तिन्हां ताह्लू तिसादे बारे च तिसियो दस्सेया |	 MRK	1	31	ताह्लू तिन्हीं बक्खे जाई नैं तिसादा हत्थ पकड़ी नैं तिसायो ठुआळेया; कन्ने तिसादा बुखार उतरिया, कन्ने सैह तिन्हां दी सेवा करणा लग्गी |	MRK	1	32	संजा दे बग्त जाह्लू सूरज घरुईया तां लोक सारे बमारां जो कन्ने तिन्हां जो, जिन्हां च बुरियां आत्मां थियां, तिस अल्ल लैई आये |   MRK	1	33	कन्ने सारा सैहर दुरआजे पर कठरोइया |	MRK	1	34	तिन्हां मत्तेयां जो जेह्ड़े कई तरांह दियां बमारियां ते दुखी थे, ठीक कित्ता, मतियां बुरियां आत्मां जो कड्डेया, कन्ने बुरियां आत्मां जो ग्लाणा नी दित्ता, क्जोकि सैह तिसियो पणछैणदियां थियां |	MRK	1	35	भ्यागा दिन निकलणे ते बड़ी पैहले सैह उठी नैं निकळेया, कन्ने इक्की बणे जो गैया तित्थू प्रार्थना करणा लग्गा | MRK	1	36	ताह्लू शमौन कन्ने तिसदे साथी तिसियो तोपणा गै |   MRK	1	37	जाह्लू सैह मिलेया, तां तिस जो ग्लाया, सारे लोक तिज्जो तोपदे हन्न |”	MRK	1	38	तिन्हीं तिन्हां जो ग्लाया, “ओआ; अहां होर कुत्की अक्खे बक्खे दी बस्तियां च जाई नैं, तां जे तित्थू बी प्रचार करें, क्जोकि मैं इस तांई निकळेया |”	MRK	1	39	सैह सारे गलीले च तिन्हां दे आरधनालयां च जाई नैं प्रचार करदा कन्ने बुरियां आत्मां जो कड्डदा रैह्या |      MRK	1	40	इक्क कोढ़ी तिस अल्ल आया, तिस नैं विणती कित्ती, तिन्हीं तिसदे गां गोडे टेकी नैं तिस जो ग्लाया, जे तू चाहंदा तां मिन्जो ठीक करी सकदा |”	MRK	1	41	तिन्हीं तिस पर तरस खाई नैं तिस पर हत्थ रखया, छूई नैं तिसियो ग्लाया, मैं चाहंदा कि तू ठीक होई जां |”	 MRK	1	42	कन्ने ताह्लू ई तिसदा कोढ़ जांदा रैह्या, कन्ने सैह ठीक होईया |  MRK	1	43	ताह्लू तिन्हीं तिसियो समझाई नैं ताह्लू ई घल्ली दित्ता,	 MRK	1	44	कन्ने तिसियो ग्लाया, “दिख कुसी नैं कुच्छ मत ग्लांदा, अपर जाई नैं अप्पु जो याजके जो दस्स, कन्ने अपणे ठीक होणे दे बारे च जेह्ड़ा कुच्छ मूसें दस्सेया ऐ तिसियो भेंट चढ़ा तां जे तिन्हां पर गवाही होयें |”	MRK	1	45	अपर सैह बाहर जाई नैं तिसा गल्ला जो बड़ा दसणां कन्ने ऐत्थू तिकर फैलाणा लग्गा कि यीशु भिरी सरेआम सैहरे च नी जाई सकेया, अपर बाहर बणे च रैह्या कन्ने चौन्नी पास्से दे लोक तिस अल्ल ओंदे रैह्य |	MRK	2	1	कईयां दिना बाद सैह भिरी कफरनहूम सैहरे च आया, कन्ने सुणने च आया कि सैह घरें ई ऐ |   MRK	2	2	भिरी इतणे लोक किट्ठे होये कि दुरआजे अल्ल बी जगाह नी थी; कन्ने सैह तिन्हां जो वचन सुणा दा था |	MRK	2	3	कन्ने लोक इक्क धरंगे दे रोगिये जो चौं माणुआं ते चुकवाई नैं तिस अल्ल लैई आये |  MRK	2	4	अपर जाह्लू सैह भीड़ा दिया बजाह ते तिसदे बक्खे नी पुज्जी सके, तां तिन्हां तिसा छती जो जिसा थलै सैह था, खोली दित्ता; कन्ने जाह्लू सैह छती जो कुआई बैठे, तां तिस मंजोलूये जो जिस पर धरंगे दा रोगी पैया था, छती ते लटकाई दित्ता |	MRK	2	5	यीशुयें तिन्हां दा बसुआस दिखी नैं धरंगे दे रोगिये जो ग्लाया, “हे पुत्तर तेरे पाप माफ होये |”   MRK	2	6	ताह्लू कई शास्त्री जेह्ड़े तित्थू बैठेयो थे, अपणे अपणे मने च सोचणा लग्गे |   MRK	2	7	एह माणु इआं क्जो ग्लांदा ऐ, एह तां परमात्में दी निंदा करदा ऐ | परमात्में जो छड्डी नैं होर कुण पाप माफ करी सकदा ऐ?”	MRK	2	8	यीशुयें ताह्लू अपणिया आत्मां च जाणी लैया कि सैह अपणे अपणे मने च ऐदेया सोचा दे हन्न, कन्ने तिन्हां जो ग्लाया, “तुहां अपणे अपणे मने च एह क्जो सोचा दे हन्न?	MRK	2	9	सोखा क्या ऐ? क्या धरंगे दे रोगिये जो एह ग्लाणा कि तेरे पाप माफ होये, या एह ग्लाणा कि उठ अपणे मंजोलूये चुकी नैं चल फिर ? MRK	2	10	अपर जिस ते तुहां जाणी लैया कि माणु दे पुत्तरे जो धरतिया पर पाप माफ करणे दा बी हक्क ऐ |” तिन्हीं तिस धरंगे दे रोगिये जो ग्लाया,	अपणे मंजोलूये चुकीMRK	2	11	 “मैं तिज्जो ग्लांदा, उठ, अपणे मंजोलूये चुकी नैं अपणे घरे जो चलिया |	  MRK	2	12	सैह उठया कन्ने ताह्लू ई अपणे मंजोलूये चुकी नैं सारेयां दे सामने ते निकळी नैं चलिया; इस ते सारे हैराण होये, कन्ने परमात्में दी तारीफ करी नैं ग्लाणा लग्गे, अहां ऐदेया कददी नी दिख्या |	MRK	2	13	सैह भिरी निकळी नैं झीला दे कंडे गैया, कन्ने सारी भीड़ तिसदे पचां चली पैई, कन्ने सैह तिन्हां जो शिक्षा दैणा लग्गा |  MRK	2	14	जांदे जांदे तिन्हीं हलफईये दे पुत्तर लेविये जो चुंगी दी चौकिया पर बैठेयो दिख्या, कन्ने तिसियो ग्लाया, “मेरे पचां चली पौ |” कन्ने सैह उठी नैं तिसदे पचां चली पैया |	MRK	2	15	जाह्लू सैह तिसदे घरें खाणा बैठे ताह्लू बड़े भरी चुंगी लैणे आळे कन्ने पापी, यीशु कन्ने तिसदे चेलयां सौगी खाणां खाणा बैठे; क्जोकि सैह मत्ते भरी थे, कन्ने तिसदे पचां चली पैयो थे |	MRK	2	16	शास्त्रियां कन्ने फरीसियां एह दिखी नैं कि सैह तां पापियां कन्ने चुंगी लैणे आळेयां सौगी खांदा पींदा ऐ |”  MRK	2	17	यीशुयें एह सुणी नैं तिन्हां जो ग्लाया, “भले चंगयां जो बैघे दी जरूरत नी, पर बमारां जो ऐ | मैं धर्मियां जो नी, अपर पापियां जो सदणा आया |”	MRK	2	18	यूहन्ना दे चेले, कन्ने फरीसी व्रत करदे थे; तिन्हां आई नैं तिसियो एह ग्लाया, “यूहन्ना दे चेले कन्ने फरीसियां दे चेले क्जो व्रत रखदे हन्न, अपर तेरे चेले व्रत नी रखदे?”	MRK	2	19	यीशुयें तिन्हां जो ग्लाया, “जाह्लू तिकर लाड़ा बरातिआं दे सौगी रैंह्दा ऐ, क्या सैह व्रत करी सकदे हन्न? जाह्लू तिकर लाड़ा तिन्हां सौगी ऐ, ताह्लू तिकर सैह व्रत नी करी सकदे हन्न |	MRK	2	20	अपर सैह दिन ओंगे जाह्लू लाड़ा तिन्हां ते लग्ग कित्ता जांगा; तिस बग्त सैह व्रत करगे |  MRK	2	21	“नौये कपड़े दा रफू पुराणे कपड़े पर कोई नी लगांदा; नी तां सैह रफू तिसते कुच्छ खींज्जी लैंगा, मतलब नौआ पराणे ते, कन्ने सैह पैहले ते जादा फटी जांदा ऐ |	MRK	2	22	नौये अंगूरा दे रसे जो पुराणियां सराईयां च कोई नी रखदा, नी तां अंगूरा दा रस सराईयां जो फाड़ी दिंगा, कन्ने अंगूरा दा रस कन्ने सराईयां दोयो खराब होई जांदियां हन्न; अपर नौआ अंगूरा दा रस नौईयां सराईयां च भरेया जांदा ऐ |”	MRK	2	23	इआं होया कि सैह सब्त दे दिनें खेतां च होई नैं जा दा था, कन्ने तिसदे चेले चलदे चलदे सिलयां तोड़ी नैं खाणा लग्गे |     MRK	2	24	ताह्लू फरीसियां तिसियो ग्लाया, दिख एह सब्त दे दिन करणा मना ऐ सैह कम्म कजो करा दे हन्न जेह्ड़ा ठीक नी ऐ?”   MRK	2	25	तिन्हीं तिन्हां नैं ग्लाया, “क्या तुहां एह कददी नी पढ़या कि जाह्लू दाऊदे जो जरूरत पैयी, कन्ने जाह्लू सैह कन्ने तिसदे साथी भूखे थे, ताह्लू तिन्हीं क्या कित्या था?	MRK	2	26	तिन्हीं किआं अबियातरे महायाजके दे बग्त, परमात्में दे घरे च जाई नैं चढ़ावे दियां रोटियां खादियां, जिसदा खाणां याजकां जो छड्डी कन्ने होर कुसी जो बी ठीक नी लगया, कन्ने अपणे साथियां जो बी दित्तियां?”	MRK	2	27	ताह्लू तिन्हीं तिन्हां जो ग्लाया, “सब्त दा दिन माणु तांई बणाया, ना कि माणु सब्त दे दिन तांई |	    MRK	2	28	इसतांई माणु दा पुत्तर सब्त दे दिने दा बी सुआमी ऐ | MRK	3	1	सैह भिरी आराधनालय च गैया, तित्थू इक्क माणु था जिसदा इक्क हत्थ सूकी गैया था,	MRK	3	2	कन्ने कुच्छ फरीसी लोक तिस पर दोस लगाणे तांई इसा ताड़ा च थे कि दिखन, सैह सब्त दे दिन तिसियो ठीक करदा ऐ कि नी |	MRK	3	3	तिन्हीं सुक्केयो हत्थ आळे माणुये जो ग्लाया, बिच खड़ौई जा |” MRK	3	4	कन्ने तिन्हीं ग्लाया, “क्या सब्त दे दिन खरा करणा ठीक ऐ या बुरा करणा, जान्नी जो बचाणा या मारणा?” अपर सैह चुप रैह्य |	MRK	3	5	तिन्हीं तिन्हां दे मने दी कठोरता ते उदास होई नैं, तिन्हां जो गुस्से नैं चौईं पास्सें दिख्या, कन्ने तिस माणु जो ग्लाया, “अपणा हत्थ बधा |” तिन्हीं बधाया, कन्ने तिसदा हत्थ खरा होईया |	MRK	3	6	ताह्लू फरीसी बाहर जाई नैं ताह्लू ई हेरोदियां दे सौगी तिसदे बरखलाफ षड्यंत्र रचणा लग्गे कि सैह तिसियो किआं मारी सकन |  MRK	3	7	यीशुयें अपणे चेलयां सौगी झीला दे पास्से चलिया कन्ने गलीले ते इक्क बडी भीड़ तिसदे पचां चली पैयी |	    MRK	3	8	कन्ने यहूदिया, कन्ने यरूशलेम, कन्ने इदूमिया, कन्ने यरदन दरैयाए दे पारे दे, कन्ने सूर कन्ने सैदा दे अक्खे बक्खे ते इक्क बडी भीड़ एह सुणी नैं कि सैह केदेय म्हान कम्म करदा ऐ तिस अल्ल आई |	MRK	3	9	तिन्हीं अपणे चेलयां जो ग्लाया, “भीड़ा दिया बजाह ते इक्क छोटी किस्ती मिन्जो तांई त्यार रैह्य तांकि सैह मिन्जो घेरी नी लैन |”	 MRK	3	10	क्जोकि तिन्हीं मत्तेयां जो ठीक कित्या था, इसतांई जितणे लोक बमरिया च पैयो थे तिसियो छूणे तांई तिस परालें पैयी जांदे थे |  MRK	3	11	बुरियां आत्मां बी, जाह्लू तिसियो दिखदियां थियां, तां तिसदे गां पैयी जादियां थियां, कन्ने डडी नैं ग्लादियां थियां कि तू परमात्में दा पुत्तर ऐ;	MRK	3	12	कन्ने तिन्हीं तिन्हां जो चेतावनी दैई नैं ग्लाया, मेरे बारे च कुसी जो मत दसदे | MRK	3	13	भिरी सैह प्हाड़े पर चढ़ी गैया, कन्ने जिन्हां जो सैह चाहंदा था तिन्हीं तिन्हां जो अपणे अल्ल सदेया; कन्ने सैह तिसिया अल्ल आये |	MRK	3	14	ताह्लू तिन्हीं बारां मरदां जो चुणया कि सैह तिसदे सौगी सौगी रैह्न, कन्ने सैह तिन्हां जो घल्लें कि सैह प्रचार कर न |	 MRK	3	15	कन्ने बुरियां आत्मां जो कडणे दा हक्क रखन | MRK	3	16	सैह एह हन्न; शमौन जिसदा नां पतरस रखया |	MRK	3	17	कन्ने जबदिये दा पुत्तर याकूब कन्ने याकूबे दा भाऊ यूहन्ना, जिन्हां दा नां तिन्हीं बुअनरगिस व ‘गर्जन दे पुत्तर’ रखया,	MRK	3	18	कन्ने अन्द्रियास, कन्ने फिलिप्पुस, बरतुल्मै, कन्ने मत्ती, थोमा, कन्ने हलफई दा पुत्तर याकूब, कन्ने तद्दै, शमौन कनानी,	MRK	3	19	कन्ने यहूदा इस्करियोती जिन्हीं तिसियो बादे च पकड़ुआई बी दित्या था |  MRK	3	20	ताह्लू सैह घरे जो आया; कन्ने ऐदयी भीड़ कट्ठरोई कि सैह रोटी बी नी खाई सके |	MRK	3	21	जाह्लू तिसदे संगी साथियां एह सुणेया, तां सैह तिसियो पकड़णां निकळे; क्जोकि सैह ग्लांदे थे कि तिसदा होस ठीकाणे पर नी ऐ |	MRK	3	22	शास्त्री बी जेह्ड़े यरूशलेम ते आयेयो थे, एह ग्लांदे थे, “तिस च सैतान ऐ, कन्ने “सैह बुरियां आत्मां दे सरदारे दी मदता ते बुरियां आत्मां जो कडदा ऐ |”	MRK	3	23	इसतांई सैह तिन्हां जो अप्पु अल्ल सददी नैं तिन्हां जो उदारण दैई नैं च ग्लाणा लग्गा, सैतान किआं सैताने जो कडडी सकदा ऐ?   MRK	3	24	जे कुसी दे राज्जे च फूट पौयें, तां सैह राज्ज किआं मजबूत होई सकदा ऐ? MRK	3	25	कन्ने जे कुसी दे घरे च फूट पौयें, तां सैह घर किआं मजबूत होई सकगा |  MRK	3	26	इसतांई जे सैतान अपणा ई विरोधी होई नैं अप्पु च फूट पाये, तां सैह किआं रैह्यी सकदा ऐ? तिसदा तां अंत ई होई जांदा |	MRK	3	27	अपर कोई माणु कुसी ताकतवरे दे घरे च बड़ी नैं तिसदा समान नी चोरी सकदा, जाह्लू तिकर कि सैह पैहले तिस ताकतवरे जो बन्नी नी लें; कन्ने ताह्लू तिसदे घरें चोरी करी लेंगा |	MRK	3	28	 “मैं तुहां नैं सच ग्लांदा कि माणुआं दी औलादा दे सारे पाप कन्ने निंदा जेह्ड़ी सैह करदे हन्न, माफ कित्ती जांगी,	    MRK	3	29	अपर जेह्ड़ा कोई पवित्र आत्मां दा अपमान करगा, सैह कददी बी माफ नी कित्ता जांगा अपर सैह सदा दे पाप दा अपराधी होंदा ऐ |”	MRK	3	30	क्जोकि सैह एह ग्लांदे थे कि तिस च बुरी आत्मां ऐ |  MRK	3	31	ताह्लू तिसदी मां कन्ने तिसदे भाऊ आये, कन्ने बाहर खड़ोई नैं तिसियो सादा घल्लया |	MRK	3	32	भीड़ तिसदे अक्खे बक्खे बैठियो थी, कन्ने तिन्हां तिसियो ग्लाया, दिख तेरी मां कन्ने तेरे भाऊ बाहर तिजो तोपा दे हन्न |”	MRK	3	33	तिन्हीं तिन्हां जो जबाब दित्ता, “मेरी मां कन्ने मेरे भाऊ कुण हन्न?” MRK	3	34	कन्ने तिन्हां तित्थू बैठेयो लोकां पास्सें दिखी नैं ग्लाया, “दिखा मेरी मां कन्ने मेरे भाऊ एह हन्न |	MRK	3	35	क्जोकि जेह्ड़ा कोई परमात्में दी इच्छा पर चलगा, सैई मेरे भाऊ कन्ने बैहण कन्ने मां हन्न |  MRK	4	1	सैह भिरी झीला दे कंडे शिक्षा दैणा लग्गा कन्ने देयी बडी भीड़ तिसिया अल्ल कट्ठरोई गैई कि सैह झीला च इक्का किस्तिया पर चढ़ी नैं बैठिया, कन्ने सारी भीड़ झीला दे कंडे धरतिया पर खड़ोई रैह्यी |	MRK	4	2	कन्ने सैह तिन्हां जो उदारणा च बड़ियां गल्लां सखाणा लग्गा, कन्ने अपणे शिक्षा च तिन्हां जो ग्लाया,	 MRK	4	3	सुणा! इक्क बाणे आळा बीई बाणां निकळेया |  MRK	4	4	बांदे बग्त कुच्छ रस्ते दे कंडे पै कन्ने पंच्छियां आई नैं तिन्हां जो चुगी लैया |	MRK	4	5	कुच्छ बीई पथरीली जमीना पर पै जित्थू तिन्हां जो मत्ती चिक्क नी मिली, कन्ने डूग्गी चिक्क नी मिलणे दिया बजाह ते तौली लूंगी पै |	MRK	4	6	कन्ने जाह्लू सूरज निकळेया तां फकूई गै, कन्ने जड़ा नी पकड़णे दिया बजाह ते सूकिये |    MRK	4	7	कुच्छ झाड़ियां च पै, कन्ने झाड़ियां बधी नैं तिन्हां जो जिक्की दित्ता, कन्ने तिन्हां फळ नी दित्ता |	MRK	4	8	अपर कुच्छ खरिया जमीना पर पै, कन्ने सैह लूंगे कन्ने निकळी नैं फळवन्त होये; कन्ने कईयां ती गुणां, कईयां सठ गुणां कईयां सौ गुणां फळ दित्ता |”	MRK	4	9	ताह्लू तिन्हीं ग्लाया, “जिन्हां अल्ल सुनणे तांई कन्न हो न, सैह सुणी लैन |”    MRK	4	10	जाह्लू सैह किल्ला रैह्यी गैया, तां तिसदे साथियां तिन्हां बाराह सौगी तिसते इन्हां उदारणा दे बारे च पूछ्या |	MRK	4	11	तिन्हीं तिन्हां जो ग्लाया, “तुहां जो तां परमात्में दे राज्जे दे भेद दी समझ दित्तियो ऐ अपर बाहर आळेयां तांई सारी गल्लां उदारणा च होंदियां |	MRK	4	12	इसतांई कि “सैह दिखदे होये दिख न, कन्ने तिन्हां जो सुम्में नी कन्ने सुणदे होये सुणन बी, कन्ने ना समझन; इआं ना होये कि सिह फिरन, कन्ने माफ कित्ते जान |”	MRK	4	13	भिरी तिन्हीं तिन्हां जो ग्लाया, “क्या तुहां एह उदारण नी समझदे? तां भिरी होर उदारणा जो किआं समझगे?	MRK	4	14	बाणे आळा वचन बांदा ऐ |	   MRK	4	15	जेह्ड़े रस्ते दे कंडे दे हन्न जित्थू वचन बाया जांदा ऐ, एह सैह ऐ कि जाह्लू तिन्हां सुणेया, तां सैताने ताह्लू ई आई नैं जेह्ड़ा वचन तिन्हां च बाया था, चुक्की लैयी जांदा |	MRK	4	16	तिआं ई जेह्ड़े पथरीली जमीना बिच बाए जांदे हन्न, एह सैह हन्न जेह्ड़े वचने जो सुणी नैं ताह्लू ई खुशिया नैं तां मन्नी लेंदे हन्न |	MRK	4	17	अपर अपणे अंदर जड़ नी रखणे दिया बजाह ते सैह थोड़े ही दिना तिकर रैंह्दे हन्न; इसदे बाच जाह्लू वचने दिया बजाह ते तिन्हां पर दुख या सताव होंदा, तां सैह ताह्लू ई वचने जो भूली जांदे हन्न |	MRK	4	18	जेह्ड़े झाड़ियां बिच बाएयो एह सैह हन्न जिन्हां वचन तां सुणेया,     MRK	4	19	कन्ने संसार दी फिकर, कन्ने पैसे दा तोखा, कन्ने दूईयां चीज्जां दा लालच तिन्हां च आई नैं वचने जो दबाई दिंदा | कन्ने सैह कोई फळ नी लैयोई सकदा ऐ |	MRK	4	20	कन्ने जेह्ड़े खरिया जमीना बिच बाएयो, एह सैह हन्न जेह्ड़े वचने सुणी नैं मन्नी लैंदे कन्ने फळ लैयोदें हन्न कोई ती गुणां, कोई सठ गुणां कन्ने कोई सौ गुणां |”	MRK	4	21	तिन्हीं तिन्हां जो ग्लाया, क्या दीये जो इसतांई लैयोंदे हन्न कि डल्ला या मंजोलूये थलै रखया जां? क्या इसतांई नी कि कलम्पे पर रखया जाये?	 MRK	4	22	क्जोकि कोई बी चीज्ज छुपियो नी ऐ, अपर इसतांई ऐ कि सामणे होई जाये; कन्ने ना कुच्छ गुप्त ऐ, अपर इसतांई ऐ कि सामणे होई जाये |”	 MRK	4	23	जे कुसकी अल्ल कन्न हो न, तां सैह सुणी लैन |”	MRK	4	24	भिरी तिन्हीं तिन्हां ग्लाया, चुकनै रैह्या कि क्या सुणदे हन्न | जिस नापे नैं तुहां नापदे हन्न तिसी नैं तुहां तांई बी नापया जांगा, कन्ने तुहां जो मत्ता दित्ता जांगा |	MRK	4	25	क्जोकि जिस अल्ल ऐ तिस जो दित्ता जांगा; कन्ने जिस अल्ल नी ऐ, तिसते सैह बी जेह्ड़ा तिस अल्ल ऐ, लैयी लैया जांगा |”	 MRK	4	26	भिरी तिन्हीं ग्लाया, परमात्में दा राज्ज ऐदया ई ऐ, जिआं कोई माणु जमीना पर बीई बांदा,    MRK	4	27	कन्ने राती जो सैई जाये कन्ने दिनें जो जागें, कन्ने सैह बीई ऐदेय लूंगे कन्ने बडे होये कि सैह ना जाणे |	MRK	4	28	धरती अप्पु ई फळ लैयोदीं ऐ, पैहले लूंग, ताह्लू सिल्ले, कन्ने सिलेयां च त्यार दाणा |  MRK	4	29	अपर जाह्लू दाणां पकी जांदा ऐ ताह्लू सैह तौली दराटी लगांदा ऐ, क्जोकि कटणे दा बग्त आई रैह्या |”	MRK	4	30	भिरी तिन्हीं ग्लाया, अहां परमात्में राज्ज दी तुलना कुस नैं करन, कन्ने कुस उदारणे ते तिसदा व्यान कर न?	MRK	4	31	सैह राईया दे दाणे साइयां ऐ जाह्लू जमीना पर बाया जांदा ऐ तां जमीना दे सारे बीआं ते छोटा होंदा ऐ,	MRK	4	32	अपर जाह्लू सैह बाया, तां लूंगी नैं सारेयां बूटेयां ते बडा होई जांदा ऐ, कन्ने तिसदियां इतणियां बडियां डालियां निकलदियां हन्न कि अम्बरे दे पंछी बी तिसदिया छाउंआं च डेरा करी सकदे हन्न |”	MRK	4	33	सैह तिन्हां जो इस तरांह दे बड़े भरी उदारण दैई नैं तिन्हां दी अक्ला मताबक वचन सुणादा था | MRK	4	34	कन्ने बिना उदारण ग्लाये सैह तिन्हां जो कुच्छ नी ग्लादां था; अपर पड़दे च सैह अपणे खास चेलयां जो सारियां गल्लां दा मतलब दसदा था |	MRK	4	35	तिस दिन जाह्लू संज होई, तां तिन्हीं चेलयां जो ग्लाया, “ओआ, अहां पार चलदे |”  MRK	4	36	कन्ने सैह भीड़ा जो छड्डी नैं जिआं सैह था, तिआं ई तिसियो किस्तिया पर सौगी लैई चले; कन्ने तिसदे सौगी होर बी किस्तियां थियां |	MRK	4	37	ताह्लू बड़ा तूफ़ान आया, कन्ने लेहरां किस्तियां पर ऐत्थू तिकर लगियां कि सैह हिलणां लगियां, कि सैह पाणियें नैं भरोई जांदी थी |  MRK	4	38	पर यीशु किस्तिया दे पचा दे हिस्से च गिद्दिया पर सैईया | ताह्लू तिन्हां तिसियो जगाई नैं तिसियो ग्लाया, “हे गुरु क्या तिज्जो फिकर नी कि अहां खत्म होया दे हन्न |	MRK	4	39	यीशुयें उठी नैं तूफाने जो झिड़केया, कन्ने पाणिये जो ग्लाया, “डोल रैह्य, रुकी जा |” कन्ने तूफ़ान रुकी गैया कन्ने बड़ी शांति होई गैई |   MRK	4	40	कन्ने तिन्हां जो ग्लाया, “तुहां क्जो डरा दे हन्न? क्या तुहां जो अल्ली तिकर वसुआस नी होया?” MRK	4	41	सैह बड़े डरी गै कन्ने अप्पु च ग्लाणा लग्गे; एह कुण ऐ, तफाने कन्ने पाणी भी इसदा हुक्म मनदे हन्न |	MRK	5	1	सैह झीला दे पार गिरासेनियां दे देशे च पुज्जे, MRK	5	2	जाह्लू यीशु किस्तिया ते लौत्था तां ताह्लू ई इक्क माणु जिस च बुरी आत्मां थी, कब्रा ते निकळी नैं तिसियो मिलेया |	MRK	5	3	सैह कब्रा च रैंह्दा था | कन्ने कोई तिसियो संगला नैं बी नी बन्नी सकदा था, MRK	5	4	क्जोकि सैह पल्लें पल्लें बेड़ियां कन्ने संगलां नैं बन्नया गैया था, अपर तिन्हीं संगलां जो तोड़ी दित्ता कन्ने बेड़ियां दे टोटे टोटे करी दित्तेयो थे, कन्ने कोई तिसियो काबू च नी करी सकदा था |	MRK	5	5	सैह हर बग्त रात दिन कब्रां कन्ने प्हाड़ां पर डड‍‌दा कन्ने अप्पु जो पत्थरां नैं जख्मी करदा था |   MRK	5	6	सैह यीशु जो दूरे ते ई दिखी नैं दौड़या कन्ने तिसियो नमस्कार कित्ता |	  MRK	5	7	कन्ने उचियां उआजा च डडी नैं ग्लाया, “हे यीशु परमप्रधान परमात्में दे पुत्तर मिन्जो तिज्जो नैं क्या कम्म? मैं तिज्जो परमात्में दी कसम दिंदा कि मिन्जो परेसान मत कर |”	MRK	5	8	क्जोकि तिन्हीं तिसायो ग्लाया था, “हे बुरी आत्मां, इस माणुये ते निकळी आ |”	  MRK	5	9	यीशुयें तिसाते पूछ्या, “तेरा क्या नां ऐ? तिन्नै तिसियो ग्लाया, “मेरा नां सेणा ऐ; क्जोकि अहां मतियां हन्न |”	MRK	5	10	तिन्हीं तिस नैं बड़ी विणती कित्ती, “अहां जो इस देशे ते बाहर मत घल्ल | MRK	5	11	तित्थू प्हाड़े पर सुरां दा इक्क बडा झुंड चुगा था |	MRK	5	12	तिन्हां तिस नैं विणती करी नैं ग्लाया, “अहां जो इन्हां सुरां च घल्ली दैया कि अहां तिन्हां दे अंदर जाई सकन |”	MRK	5	13	तिन्हीं तिन्हां जो हुक्म दित्ता कन्ने बुरी आत्मां निकळी नैं सुरां अंदर समाई गैई, कन्ने झुंड, जेह्ड़ा दूँ हजारां दा था खड़िया ढाला ते रिड़की नैं झीला च जाई पैया कन्ने डूबी मरया |	MRK	5	14	तिन्हां दे गुआळेयां नठी नैं सैहरे च कन्ने ग्रांऐ च एह खबर सणाई, कन्ने जेह्ड़ा होया था, लोक तिसियो दिखणा आये | MRK	5	15	यीशु अल्ल आई नैं सैह तिस जो जिस च बुरियां आत्मां थियां, मतलब जिस च सेणा समाईयो थी, कपड़े पैहणेयो कन्ने ठीक हालता च बैठयो दिखी नैं डरी गै |	MRK	5	16	दिखणे आळेयां तिसदा जिस च बुरियां आत्मां थियां, कन्ने सुरां दा पूरा हाल तिन्हां जो सणाई दित्ता |	  MRK	5	17	ताह्लू लोक तिस नैं विणती करी नैं ग्लाणा लग्गे कि म्हारे लाक्के ते चली जा |	MRK	5	18	जाह्लू यीशु किस्तिया पर चढ़णा लग्गा तां सैह जिस च पैहले ते बुरियां आत्मां थियां, तिस नैं विणती करणा लग्गा, “मिन्जो अप्पु सौगी रैह्णा दैया |”	MRK	5	19	अपर तिन्हीं तिसियो हुक्म नी दित्ता, कन्ने तिसियो ग्लाया, “अपणे घरेयो जाई नैं अपणे लोकां जो दस्स कि तिज्जो पर दया करी नैं प्रभुयें तिज्जो तांई केदेय बडे कम्म कित्ते हन्न |	MRK	5	20	भिरी सैह जाई नैं कन्ने दिकापुलिस सैहरे दे च इसा गल्ला दा प्रचार करणा लग्गा कि यीशुयें मिन्जो बासती केदेय बडे कम्म कित्ते | कन्ने सारे लोक हैराण होये |  MRK	5	21	जाह्लू यीशु भिरी किस्ती च पारेयो गैया, तां इक्क बडी भीड़ तिस अल्ल कट्ठरोई गैई | सैह झीला दे कंडे था कि MRK	5	22	याईर नांये दा आराधनालय दे सरदारां च इक्क सरदार आया, कन्ने तिसियो दिखी नैं तिसदेयां पैरां पैईया,   MRK	5	23	कन्ने एह ग्लाई नैं तिस नैं बड़ी विणती कित्ती, “मेरी लोक्की कुड़ी मरणा लगियो; तू आई नैं तिसा पर हत्थ रख, कि सैह ठीक होई नैं जिंदा रैह्य |”	MRK	5	24	ताह्लू ई यीशु तिसदे सौगी चली पैया कन्ने इक्क बडी भरी भीड़ तिसदे पचां चली पैयी, ऐत्थू तिकर कि लोक तिस परालें पैयी जांदे थे |	    MRK	5	25	इक्क जणास थी, जिसा जो बाराह साल ते खून बैहणे दी बमारी थी | MRK	5	26	तिन्नै बड़ेयां वैघां ते बड़ा दुख झेलया था, कन्ने अपणियां सारियां चीज्जां जो बेची नैं तिसायो कोई फर्क नी पैया था, अपर सैह होर जादा बमार होई गैईयो थी |	MRK	5	27	सैह यीशु दी चर्चा सुणी नैं भीड़ा च तिसदे पचां ते आई कन्ने तिसदे कपड़ेयां जो छुई लैया,	MRK	5	28	क्जोकि सैह ग्लांदी थी, “जे मैं तिसदे कपड़े जो ई छूई लैंगी तां ठीक होई जांगी |”		MRK	5	29	कन्ने ताह्लू ई तिसादा खून बैहणा बंद होईया, कन्ने तिन्नै अपणे शरीरे ते मसूस करी लैया कि मैं इसा बमारिया ते ठीक होई गैईयो |	MRK	5	30	यीशुयें ताह्लू ई अप्पु च जाणी लैया कि मिन्जो ते सामर्थ निकळी ऐ, कन्ने पचां मुड़ी नैं भीड़ा जो पूछ्या, “मेरे कपड़े कुणी छूत्ते?”  MRK	5	31	तिसदे चेलयां तिसियो ग्लाया, “तू दिखा दा ऐ कि भीड़ तिज्जो परालें पौआ दी ऐ, कन्ने तू ग्लांदा कि कुणी मिन्जो छुत्ता?”    MRK	5	32	ताह्लू तिन्हीं तिसियो दिखणे तांई जिन्हीं एह कम्म कित्या था, चौईं पास्सें नजर घुमाई |  MRK	5	33	ताह्लू सैह जणास एह जाणी नैं कि मिन्जो नैं केदेया भला होया ऐ, डरदी कन्ने कमदी होई तिसदेयां पैरां पैई नैं तिसियो सारा हाल सच सच ग्लाई दित्ता |	MRK	5	34	यीशुयें तिसायो ग्लाया, “बच्चा, तेरे बसुआसें तिज्जो ठीक कित्ता ऐ खुशिया नैं जा, कन्ने अपणिया इसा बमारिया ते बची रैह्य |”  MRK	5	35	सैह एह गल्ल ग्लादा था कि आराधनालय दे सरदारे दे घरे ते लोकां आई नैं ग्लाया, “तेरी कुड़ी तां मरियो, हुण गुरु जो क्जो तंगी दै दा ऐ?”	MRK	5	36	जेह्ड़ी गल्ल सैह ग्लादे थे, तिसा जो यीशुयें अणसुणी करी नैं आराधनालय दे सरदारे जो ग्लाया, “मत डर; सिर्फ वसुआस रख |”	   MRK	5	37	कन्ने तिन्हीं पतरस कन्ने याकूब कन्ने याकूबे दे भाऊये यूहन्ने जो छड्डी, होर कुसी जो अपणे सौगी ओणा नी दित्ता |  MRK	5	38	आराधनालय दे सरदारे दे घरें पुज्जी नै, यीशुयें लोकां जो बड़े रोंदे कन्ने डडदे दिख्या |    MRK	5	39	ताह्लू यीशुयें अंदर जाई नैं तिन्हां जो ग्लाया, तुहां क्जो रौल्ला पा दे कन्ने रौया दे हन्न | कुड़ी मरियो नी ऐ, अपर सुतियो ऐ |”	MRK	5	40	लोक तिसदा मजाक डुआणां लग्गे, पर तिन्हीं सारेयां जो बाहर कडडी नैं कुड़िया दे माऊ बुड़े कन्ने अपणे साथियां सौगी अंदरेयो, जित्थू कुड़ी पैइयो थी, गैया |	MRK	5	41	कन्ने कुड़िया दा हत्थ पकड़ी नैं तिसा जो ग्लाया, “तलीता कूमी |” जिसदा मतलब ऐ, “हे कुड़ी, मैं तिज्जो ग्ला दा, उठ |” MRK	5	42	कन्ने कुड़ी ताह्लू उठी नैं चलणा फिरणा लग्गी पैयी; क्जोकि सैह बाराह सालां दी थी | इस पर लोक बड़े हैराण होई गै | MRK	5	43	भिरी तिन्हीं तिन्हां जो समझाई करी हुक्म दित्ता कि एह गल्ल कोई जाणी नी पां कन्ने ग्लाया तिसायो कुच्छ खाणे जो दैया |	MRK	6	1	औत्थू ते निकळी नैं सैह अपणे देशे च आया, कन्ने तिसदे चेले बी तिसदे पचां आये |   MRK	6	2	सब्त दे दिन सैह आराधनालय च शिक्षा दैणां लग्गा, कन्ने बड़े लोक सुणी नैं हैराण होये कन्ने ग्लाणा लग्गे, “इसियो एह गल्लां कुत्थू ते आई गैइआं? एह कुण दैया ज्ञान ऐ जेह्ड़ा इसजो दित्या ऐ? किआं सामर्था दे कम्म इसदे हत्थां ते होंदे हन्न |”	MRK	6	3	क्या एह सैही मिस्त्री नी, जेह्ड़ा मरियम दा पुत्तर, कन्ने याकूबे, योससे, यहूदा कन्ने शमौने दा भाऊ ऐ? क्या उसदियां बैहणां ऐत्थू म्हारे बिच नी रैंह्दियां?” इसतांई तिन्हां तिसदे बारे च ठोकर खादी |  MRK	6	4	यीशुयें तिन्हां जो ग्लाया, “भविष्यवक्ता दा अपणे देश, कन्ने अपणे साथियां, कन्ने अपणे घरे जो छड्डी नैं कुत्थी बी अपमान नी होंदा |”   MRK	6	5	सैह तित्थू कोई सामर्था दा कम्म नी करी सकेया, सिर्फ थोड़े दे बमारां पर हत्थ रखी नैं तिन्हां जो ठीक कित्ता |     MRK	6	6	कन्ने सैह तिन्हां दे वेबसुआसे पर हैराण होया, कन्ने सैह चौईं पास्से दे ग्रां च शिक्षा दिंदा रैह्या |  MRK	6	7	तिन्हीं बारां चेलयां जो अप्पु अल्ल सदेया कन्ने तिन्हां जो दो दो करी नैं घल्लणा लग्गा; कन्ने तिन्हां जो बुरियां आत्मां पर हक्क दित्ता |	MRK	6	8	तिन्हीं तिन्हां जो हुक्म दित्ता, “रस्ते तांई सोठिया छड्डी नैं होर कुच्छ मत लैया; ना तां रोटी, ना झोली, ना तां बटुये च पैसे,	  MRK	6	9	अपर जूत्तियां पैहन्ना कन्ने दो दो कुरते मत पैहन्ना |”     MRK	6	10	कन्ने तिन्हीं तिन्हां जो ग्लाया, जित्थू कुत्थी तुहां कुसी घरे च जा न, तां जाह्लू तिकर तित्थू ते तुहां विदा ना हो न | ताह्लू तिकर तिसी घरे च ई रैह्या |	MRK	6	11	जिसा जगाह दे लोक तुहां दा सुआगत नी कर न कन्ने तुहां दी नी सुण न, औत्थू ते चलदे ई अपणे पैरां दिया धूड़ा झाड़ी दैया कि तिन्हां पर गवाही होयें |	 MRK	6	12	ताह्लू तिन्हां जाई नैं एह प्रचार कित्ता कि मने जो बदला, MRK	6	13	कन्ने मत्तेयां दियां बुरियां आत्मां जो कडेया, कन्ने मत्तेयां बमारां पर तेल मळी नैं तिन्हां जो ठीक कित्ता |	MRK	6	14	हेरोदेस राजें बी तिसदी चर्चा सुणी, क्जोकि तिसदा नां सारे पास्सें फैलिया था, कन्ने तिन्हीं ग्लाया, “यूहन्ना बपतिस्मा दैणे आळा मरेयां ते जिंदा होईया ऐ इसतांई तिसते एह सामर्था दे कम्म प्रकट होंदे हन्न |”	MRK	6	15	होर नी लोकां ग्लाया, “एह एलिय्याह ऐ |” अपर कुच्छ होर नी लोकां ग्लाया, “भविष्यवक्ता या भविष्यवक्तां च कुसी इक्की साइयां ऐ |” MRK	6	16	हेरोदेसें एह सुणी नैं ग्लाया, “जिस यूहन्ने दा सर मैं कटवाया था, सैह जिंदा होईया ऐ |”	  MRK	6	17	हेरोदेसें अपणे भाऊ फिलिप्पुस दी लाड़ी हेरोदियास दिया बजाह ते, जिसा नैं तिन्हीं व्याह करी लैया था, लोकां जो घल्ली नैं यूहन्ने जो पकड़ुआई नैं जेला च पाई दित्या था;	MRK	6	18	क्जोकि यूहन्ने हेरोदेसे जो ग्लाया था, “अपणे भाऊये दिया लाड़िया जो रखणा तिज्जो तांई ठीक नी ऐ |” MRK	6	19	इसतांई हेरोदियास तिस नैं बैर रखदी थी कन्ने एह चांदी थी कि तिसियो मरुआवई दें; अपर इआं नी होई सकेया |”	MRK	6	20	क्जोकि हेरोदेस यूहन्ने जो धर्मी कन्ने पवित्र माणु जाणी नैं तिसते डरदा था, कन्ने तिसियो बचाहंदा था, कन्ने तिसदियां गल्लां सुणी नैं बड़ा घबरांदा था, अपर खुशिया नैं सुणदा था |	MRK	6	21	ठीक मौका आया जाह्लू हेरोदेसें अपणे जन्म दिने च अपणे प्रधानां, कन्ने सेणांपतिआं जो, कन्ने गलीले दे बडे बडे लोकां तांई भोज कित्ता |	 MRK	6	22	तां हेरोदियासे दी कुड़ी अंदर आई, कन्ने नची नैं हेरोदेसे जो कन्ने तिस सौगी बैठणे आलेयां जो खुश कित्ता | ताह्लू राजें कुड़ीया जो ग्लाया, “तू जेह्ड़ा चांदी मिन्जो ते मंग मैं तिज्जो दिंगा |”	MRK	6	23	भिरी हेरोदेसें कुड़िया जो कसम दैई नैं ग्लाया, “मैं अपणे आधे राज्ज तिकर जै कुच्छ तू मिन्जो ते मंगगी मैं तिज्जो दिंगा |”	 MRK	6	24	तिन्नै बाहर जाई नैं अपणिया मांऊ ते पूछ्या, “मैं क्या मंगे?” सैह ग्लाई, “यूहन्ना बपतिस्मा दैणे आळे दा मुंड |”	  MRK	6	25	सैह चट पट राजे अल्ल अंदर आई कन्ने तिस नैं विणती कित्ती, “मैं चांदी ऐ कि तू हुण ई यूहन्ना बपतिस्मा दैणे आळे दा मुंड इक्की थालिया च मिन्जो मंगुआई दै |”	MRK	6	26	ताह्लू राजा बड़ा दुखी होया, पर अपणियां कसमा दिया बजाह कन्ने सौगी बैठणे आळेयां दिया बजाह नी तिसायो टाल्ली नी सकेया |	 MRK	6	27	राजें ताह्लू ई इक्क सपाहिये जो हुक्म दैई नैं घल्लया कि यूहन्ने दे मुंडे जो कटी लैयो |  MRK	6	28	तिन्हीं जेलखाणे च जाई नैं तिसदा मुंड कटया, कन्ने इक्की थालिया च रक्खी नैं लैई अंदा कन्ने कुड़िया जो दित्ता, कन्ने कुड़िया अपणिया मांऊ जो दैयी दित्ता |	MRK	6	29	एह सुणी नैं यहून्ने दे चेले आये, कन्ने तिसदिया लाशा जो लैयी गै कन्ने कब्रा च रखया | MRK	6	30	प्रेरितां यीशु अल्ल कट्ठरोई नैं, जेह्ड़ा कुच्छ तिन्हां कित्या कन्ने सखया था, सारा तिसियो दसया |	MRK	6	31	तिन्हीं तिन्हां जो ग्लाया, “तुहां अप्पु ई लग्ग कुसी सुनसाण जगाह च चली नैं थोडा अराम करा |” क्जोकि मत्ते लोक ओंदे जांदे थे, कन्ने तिन्हां जो खाणे दा मौका बी नी मिलदा था |	MRK	6	32	इसतांई सैह किस्तिया पर चढ़ी नैं, सुनसाण जगाह जो पड़दे नैं चली गै |	  MRK	6	33	मत्तेयां लोकां तिन्हां जो जांदे दिखी नैं पैहचाणी लैया, कन्ने सारे सैहरां ते कट्ठरोई नैं तित्थू पैदल दौड़े कन्ने तिन्हां ते पैहले जाई पुज्जे |	MRK	6	34	तिन्हीं उतरी नैं बडी भीड़ दिखी, कन्ने तिन्हां पर तरस खादा; क्जोकि सैह तिन्हां भेडां साइयां थे, जिन्हां दा कोई गुआला ना हो; कन्ने सैह तिन्हां जो बड़ियां गल्लां सखाणां लग्गा |	MRK	6	35	जाह्लू दिन बड़ा घरोईया, तां तिसदे चेले तिस अल्ल आई नैं ग्लाणा लग्गे, “एह सुनसाण जगाह ऐ, कन्ने दिन बड़ा घरोईया ऐ |   MRK	6	36	तिन्हां जो घल्ली नैं कि चौईं पास्से दे ग्रां कन्ने बस्तियां च जाई नैं, अपणे तांई कुच्छ खाणे जो खरीदी लें न |  MRK	6	37	तिन्हीं जबाब दित्ता, “तुहां ई इन्हां जो खाणे जो दैया |” तिन्हां तिसियो ग्लाया, “क्या अहां सौ हजार दी रोटियां खरीदी नैं, कन्ने इन्हां जो खुआ न?”	MRK	6	38	तिन्हीं तिन्हां जो ग्लाया, “जाई नैं दिखा तुहां अल्ल कितणियां रोटियां हन्न?” तिन्हां पता करी नैं ग्लाया, पंज कन्ने दो मछियां हन्न |”	MRK	6	39	ताह्लू तिन्हीं तिन्हां जो हुक्म दित्ता, “कि सारेयां जो सैले घाहे पर लैणी च बैठयाळी दैया |”    MRK	6	40	सैह सौ सौ कन्ने पंजा पंजा करी नैं लैणी च बैई गै |	 MRK	6	41	तिन्हीं तिन्हां पंजा रोटियां जो कन्ने दूँ मछियां जो लैया, कन्ने सुअर्गे दे पास्सेयो दिखी नैं धन्यावाद कित्ता, कन्ने रोटियां तोड़ी तोड़ी नैं चेलयां जो दिंदा गैया कि सैह लोकां जो परीन, कन्ने सैह दो मछियां बी तिन्हां सारेयां जो बंडी दित्तियां |	MRK	6	42	सारे खाई नैं रज्जी गै,      MRK	6	43	कन्ने तिन्हां टुकड़ेयां दे बारा टोकरु भरी नैं चुक्के, कन्ने कुच्छ मछियां दे बी |	MRK	6	44	जिन्हां रोटियां खादियां, सैह पंज हजार मरद थे |	   MRK	6	45	यीशुयें ताह्लू ई अपणे चेलयां जो किस्तिया च बैठाई नै बैतसैदा शैहरे जो घल्ली दित्ता, जेह्ड़ा गलील झीला दे पारले पास्से था, कन्ने लोकां जो बी घल्लणा लग्गा |	MRK	6	46	लोकां जो कन्ने चेलयां जो घल्ली करी सैह प्रार्थना करणे तांई प्हाड़िया पर चली गैया |   MRK	6	47	जाह्लू संज होई. तां किस्ती झीला दे बिच थी, कन्ने सैह किल्ला ई जमीना पर था |  MRK	6	48	जाह्लू तिन्हीं दिख्या कि सैह बड़े भरी घबराई गैयो हन्न, क्जोकि हौआ तिन्हां दे बरखलाफ थी, तां आधिया राती दे बाद सैह झीला पर चलदे होये तिन्हां अल्ल आया: कन्ने तिन्हां ते गां निकळी जाणा चाहंदा था |	MRK	6	49	अपर तिन्हां तिसियो झीला पर चलदे दिखी नैं समझया कि भूत ऐ, कन्ने डडी पै;  MRK	6	50	क्जोकि सारे तिसियो दिखी नैं डरी गैयो थे | अपर तिन्हीं ताह्लू तिन्हां नैं गल्लां कित्तियां कन्ने ग्लाया, हौंसला रक्खा मैं ऐ; डरा मत |”	MRK	6	51	ताह्लू सैह तिन्हां अल्ल किस्तिया पर आया, कन्ने हौआ रुकी गैई कन्ने चेले बड़े हैराण होई गै |	MRK	6	52	सैह तिन्हां रोटियां दे बारे च नी समझे थे, क्जोकि तिन्हां दे मन कठोर होई गैयो थे | MRK	6	53	सैह पार उतरी नैं गन्नेसरत च पुज्जे, कन्ने किस्ती कंडे खरेड़ी |	MRK	6	54	जाह्लू सैह किस्तिया ते उतरे तां लोकां ताह्लू तिसियो पणछैणी नैं,	MRK	6	55	अक्खे बक्खे दे सारे देसे च दौड़े, कन्ने बमारां जो मंजोलूयां पर पाई नैं जित्थू जित्थू खबर सुणी कि सैह ऐ, तित्थू तित्थू लैई नैं गै |	MRK	6	56	कन्ने जित्थू कुत्थी सैह ग्रां, शैहरां, या बस्तियां च जांदा था, लोक बमारां जो बजारां च रक्खी नैं तिस नैं विणती करदे थे कि सैह तिन्हां जो अपणे कपड़े दे पल्लू ई जो छूणां दें : कन्ने जितणे तिसियो छूंदे थे, सारे ठीक होई जांदे थे |	MRK	7	1	ताह्लू फरीसी कन्ने कुच्छ शास्त्री जेह्ड़े यरूशलेम ते आयेयो थे, तिस अल्ल कट्ठरोई गै |    MRK	7	2	कन्ने तिन्हां तिसदेयां कुच्छ चेलेयां जो गन्दे मतलब बिना धोतेयो हत्थां नैं रोटी खांदे दिख्या |	MRK	7	3	क्जोकि फरीसी कन्ने सारे यहूदी, पुरखां देयां रीति रुआजा पर चलदे हन्न, कन्ने जाह्लू तिकर खरी कित्ते हत्थां नी धोई लेंदे ताह्लू तिकर नी खादें;	MRK	7	4	कन्ने बजारे ते आई नैं, जाह्लू तिकर न्हौई नी लेंदे, ताह्लू तिकर खाणां नी खादें; कन्नै मतियां होर गल्लां हन्न, जेह्ड़ियां तिन्हां अल्ल मनणे तांई हन्न, जिआं  कटोरेयां, कन्ने लोटयां, कन्ने तांबे दे भाडेयां जो धोणां कन्ने मांजणा |		MRK	7	5	इसतांई तिन्हां फरीसियां कन्ने शास्त्रियां तिसते पूछ्या, “तेरे चेले पुरखां दे रीति रुआजां पर कैनी  चलदे, कन्ने बिना हत्थां धोत्तेयां रोटी खादे हन्न | 	 MRK	7	6	तिन्हीं तिन्हां जो ग्लाया, “यशायाह तुहां डोगियां दे बारे च बड़ी ठीक भविष्यवाणी कित्तियो; जिआं  लिख्या बी ऐ; ‘एह लोक मुँमें नैं तां मेरा आदर करदे हन्न, अपर इन्हां दा मन मिन्जो ते दूर रैह्दां ऐ  |	MRK	7	7	एह बेकार च मेरी भक्ति करदे हन्न, क्जोकि माणुआं दे हुक्मां जो शिक्षा बणांई नैं सखादें हन्न |    MRK	7	8	क्जोकि तुहां परमात्में दे हुक्मां जो छडडी नैं माणुआं देयां रीति रुआजां जो मनदे हन्न |  MRK	7	9	तिन्हीं तिन्हां जो ग्लाया, “तुहां अपणे रीति रुआजां जो मनणे तांई परमात्में दे हुक्मां जो किआं सफाइया नैं टाली दिंदे हन्न |	MRK	7	10	क्जोकि मूसें ग्लाया ऐ, ‘अपणे बुड़े कन्ने माऊ दा आदर कर,’ कन्ने जेह्ड़ा कोई बुड़े कन्ने माऊ जो बुरा ग्लाये, सैह जरूर जान्नी ते मारी दित्ता जाये |’	MRK	7	11	अपर तुहां ग्लांदे हन्न जे कोई अपणे माऊ – बुड़े जो ग्लाये, जेह्ड़ा कुच्छ तिज्जो मिन्जो ते फायदा होई सकदा था, सैह तां मैं परमात्में जो भेंट चढ़ाई दित्या ऐ |	MRK	7	12	तां तुहां तिस जो तिसदे बुड़े कन्ने तिसदिया माऊ दी कुच्छ सेवा करणा नी दिंदे |	  MRK	7	13	इआं करी नैं तुहां अपणे रीति रुआजां ते, जिन्हां जो तुहां बणाया ऐ, परमात्में दे वचने जो टाल्ली दिंदे हन्न; कन्ने देय देय तुहां होर मत्ते कम्म करदे हन्न |”		MRK	7	14	ताह्लू तिन्हीं लोकां जो अपणे अल्ल सददी नैं तिन्हां जो ग्लाया, “तुहां सारे मेरी सुणा, कन्ने समझा | 	   MRK	7	15	ऐदेयी कोई चीज्ज नी ऐ जेह्ड़ी बाहरे ते आई नैं भरीष्ठ करें; अपर जेह्ड़ियां माणुये दे अंदर ते निकळदियां हन्न, सैह ई तिसियो भरीष्ठ करदियां हन्न |	MRK	7	16	[ जे कुसी दे कन्न हो न तां सुणी लैन | ]  MRK	7	17	जाह्लू सैह भीड़ा ते निकळी नैं घरेयो गैया, तां तिसदेयां चेलयां इस उदारणे दे बारे च तिसते पूछ्या |	MRK	7	18	तिन्हीं तिन्हां जो ग्लाया, “क्या तुहां बी नासमझ हन्न? क्या तुहां नी जाणदे कि जेह्ड़ी चीज्ज बाहर ते माणुये दे अंदर जांदी ऐ, सैह तिसियो भरीष्ठ करी सकदी?	MRK	7	19	क्जोकि सैह तिस दे मने च नी, अपर पेटे च जांदी ऐ कन्ने संडास च निकळी जांदी ऐ? एह ग्लाई नैं तिन्हीं सारियां खाणे दियां चीज्जां जो शुद्ध ठेहराई दित्ता | 	MRK	7	20	भिरी तिन्हीं एह बी ग्लाया, “जेह्ड़ा बुरा माणुआं दे अंदरे ते निकलदा ऐ, सैही माणु जो बुरा करदा ऐ | 	MRK	7	21	क्जोकि अंदरे ते, माणु दे मने ते बुरे बुरे वचार, व्यभिचार, चोरी हत्या, परस्त्रीगमन,  MRK	7	22	लोभ, दुष्टता, छल, लुचपन, कुदृष्टि, निंदा, कमंड, कन्ने मुर्खता निकळदी ऐ | 	    MRK	7	23	एह सारियां बुरियां गल्लां अंदरे ते ई निकलदियां हन्न कन्ने माणु जो भरीष्ठ करदियां हन्न |”	MRK	7	24	भिरी सैह औत्थू ते उठी नैं ‘सूर’ कन्ने ‘सैदा’ दे देशां च आया; कन्ने इक्की घरे च गैय कन्ने चांदा था कि कुसी जो पता नी लग्गे; अपर भिरी बी लोकां जो तिसदे बारे च पता लग्गी जांदा था | |	MRK	7	25	कन्ने ताह्लू ई इक्क जणांस जिसा दिया लोक्किया कुड़िया च बुरी आत्मां थी, तिसदे बारे च सुणी नैं आई कन्ने तिसदेयां पैरां पैई गैई |  MRK	7	26	एह जणांस यूनानी कन्ने सुरुफिनीकी जाति दी थी | तिन्नै तिस नैं विणती कित्ती कि मेरिया कुड़िया ते बुरिया आत्मां जो कड्डी दै |	MRK	7	27	तिन्हीं तिसायो ग्लाया, “पैहले बच्चेयां जो रजणा दै, क्जोकि बच्चेयां दी रोटी लैई नैं कुत्तेयां दे गां  पाणां ठीक नी ऐ | 	   MRK	7	28	तिन्नै तिस जो जबान दित्ता, “एह सच ऐ प्रभु; तमी कुत्ते बी तां मेज्जे थलै पैयो बच्चेयां दी रोटियां दे टुकड़ेयां जो खाई लेंदे हन्न |	MRK	7	29	तिन्हीं तिसायो ग्लाया, “इसा गल्ला दिया बजाह ते तू अपणे घरे जो चली जा; तेरिया कुड़िया ते बुरी आत्मां निकळी गैइयो ऐ |” 	MRK	7	30	तिन्नै अपणे घरे आई नैं दिख्या कि कुड़ी मंजोलूये पर पैइयो ऐ, कन्ने बुरी आत्मां निकळियो ऐ |”  MRK	7	31	भिरी सैह सूर कन्ने सैदा दे देशां ते निकळी नैं दिकापुलिस देशे च होई नैं गलीले दिया झीला पर आई पुज्जा |	MRK	7	32	तां लोकां इक्की टौण जो जेह्ड़ा रुकी रुकी नैं ग्लांदा था, तिस अल्ल लैयाई नैं तिस नैं विणती कित्ती कि अपणां हत्थ तिस पर रख न |		MRK	7	33	ताह्लू सैह तिस जो भीड़ा ते लग्ग लैई गैया, कन्ने अपणियां उंगलियां तिसदेयां कन्नां च पाइयां, कन्ने थूकी नैं तिसदिया जीभा जो छुत्ता; 	MRK	7	34	कन्ने सुअर्गे बक्खी दिखी नैं बड़ा डुगा शाह भरेया, कन्ने तिसयो ग्लाया, “इप्पतह |” मतलब खुली जा” |   MRK	7	35	तिसदे कन्न खुली गै कन्ने तिसदिया जीभा दी गठ बी खुली गैई, कन्ने सैह साफ़ साफ़ ग्लाणा लग्गी पैया |   MRK	7	36	ताह्लू तिन्हीं तिन्हां जो हुक्म दैई नैं समझाया कि कुसी नैं मत ग्लांदे; अपर जितणां तिन्हीं तिन्हां जो समझाया उतणा ई सैह होर प्रचार करणा लग्गे |	MRK	7	37	सैह बड़े ई हैराण होई नैं ग्लाणा लग्गे, “तिन्हीं जे किच्छ कित्या सैह सारा बधिया कित्या ऐ; दिखा; सैह टौणेयां जो सुणने दी, कन्ने गूंगयां जो ग्लाणे दी ताकत दिंदा ऐ |”	MRK	8	1	तिन्हां दिना जाह्लू भिरी बडी भीड़ कट्ठरोई, कन्ने तिन्हां अल्ल खाणे जो कुच्छ नी था, तां यीशुयें  अपणेयां चेलयां जो अप्पु अल्ल सददी नैं ग्लाया,   MRK	8	2	“मिन्जो इसा भीड़ा पर तरस ओआ दा ऐ, क्जोकि एह त्रीं दिना ते मिन्जो सौगी हन्न, कन्ने इन्हां अल्ल कुच्छ बी खाणे जो नी ऐ | 	 MRK	8	3	जे मैं इन्हां जो भूखे पेट घरे जो घल्ली देयां, तां इन्हां ते घरे नी पुज्जी होणां; क्जोकि कुच्छ लोक बड़ी दूरे ते आयेयो हन्न |”   MRK	8	4	तिसदे चेलयां तिस जो जबाब दित्ता, ऐत्थू बणे च इतणियां रोटियां दा इंतजाम कुत्थू ते होई सकदा ऐ,  कि एह रज्जी नैं खान?”	MRK	8	5	तिन्हीं तिन्हां ते पूछ्या, “तुआड़े अल्ल कितणियां रोटियां हन्न?” तिन्हां ग्लाया, “सत |”  MRK	8	6	ताह्लू यीशुयें लोकां जो हुक्म दित्ता कि सारे भुइआं बैई जा, कन्ने सैह सत रोटियां लैइआं कन्ने   धन्यावाद करी नैं तोड़ियां, कन्ने अपणे चेलयां जो दिंदा गैया कि सैह लोकां जो बंड दे जा |		MRK	8	7	तिन्हां अल्ल थोड़ियां दियां लोक्कियां लोक्कियां मछियां बी थियां; तिन्हीं धन्यावाद करी नैं ग्लाया इन्हां जो बी बंड दे जा  |   MRK	8	8	सैह खाई नैं रज्जी गै कन्ने चेलयां बचेयो टुकड़ेयां दे सत टोकरु भरी नैं चुके |   MRK	8	9	कन्ने लोक चार हजार तिकर थे; ताह्लू तिन्हीं तिन्हां जो अपणे अपणे घरां जो घल्ली दित्ता,		MRK	8	10	कन्ने ताह्लू ई सैह अपणे चेलयां सौगी किस्तिया पर चढ़ी नैं दलमनूता प्रदेसे जो चली गैया | 		MRK	8	11	भिरी फरीसी आई नैं तिस नैं सुआल जबाब करणा लग्गे, कन्ने तिसियो परखणे तांई तिसते सुअर्गीय नशाण मंगया |	MRK	8	12	तिन्हीं अपणियां आत्मां च डुगा शाह भरी नैं ग्लाया, इस जमान्ने दे लोक क्जो नशाण तोपादे हन्न? मैं तुहां नैं सच ग्लांदा कि इस जमान्ने दे लोकां जो कोई नशाण तोपादे नी दित्ता जांगा |	MRK	8	13	कन्ने यीशुयें तिन्हां जो छड्डी नैं भिरी किस्तिया पर चढ़ी नैं झीला पार चली गैया |      MRK	8	14	चेले रोटी लैणा भूली गैयो थे, कन्ने किस्तिया च तिन्हां अल्ल इक्क ई रोटी थी | 	MRK	8	15	तिन्हीं तिन्हां जो हुक्म दैई नैं समझाया, “दिखा, फरीसियां दे खमीरे ते कन्ने हेरोदेसे दे खमीरे ते चुकन्ने रैह्या |”		MRK	8	16	सैह अप्पु च वचार करी नैं ग्लांणा लग्गे,”म्हारे अल्ल रोटी नी ऐ |”  MRK	8	17	एह जाणी नैं यीशुयें तिन्हां जो ग्लाया, “तुहां क्जो अप्पु च एह वचार करा दे हन्न कि म्हारे अल्ल रोटी नी ऐ? क्या अल्ली तिकर नी जाणदे कन्ने नी समझदे? क्या तुहां दा मन कठोर होई गैया ऐ?”	MRK	8	18	क्या तुहां अंखी होंदेया बी कन्ने कन्नां होंदेया बी नी सुणदे कन्ने तुहां जो याद नी ऐ |	MRK	8	19	कि जाह्लू मैं पंजा हजारां तांई पंज रोटियां तोड़ियां थियां तां तुहां टुकड़ेयां दे कितणे टोकरु भरी नैं चुकेयो?” तिन्हां तिसियो ग्लाया, “बाराह टोकरु |”	MRK	8	20	“कन्ने जाह्लू चौं हजारां तांई सत रोटियां थियां तां तुहां टुकड़ेयां दे कितणे टोकरु भरी नैं चुकेयो?” तिन्हां तिसियो ग्लाया, “सत टोकरु |”    MRK	8	21	तिन्हीं तिन्हां जो ग्लाया, “क्या तुहां अल्ली बी नी समझी सके?”  MRK	8	22	सैह बैतसैदा सैहरे च आये; तां लोक इक्की अन्ने जो तिस अल्ल लैई नैं आये कन्ने विणती कित्ती कि तिस जो छुये |	MRK	8	23	यीशुयें तिस अन्ने दा हत्थ पकड़ी नैं तिसियो ग्रांए दे बाहर लैई गैया, कन्ने तिसदियां अंखी च थूकी नैं तिस पर हत्थ रखया, कन्ने तिसते पूछ्या, “क्या तिज्जो कुच्छ दुस्सा दा ऐ?”	MRK	8	24	तिन्हीं अंखी खोली नैं ग्लाया, “मैं माणुआं जो दिखा दा; सैह मिन्जो चलदे होये रुखां साइयां दुस्सा दे हन्न |” 	 MRK	8	25	ताह्लू तिन्हीं फिरी तिसदियां अंखी पर हत्थ रखया, कन्ने अन्ने जो त्याने नैं दिख्या | सैह ठीक होईया, कन्ने अन्ने जो सब कुच्छ साफ़ साफ़ दुस्सणां लग्गी पैया |	MRK	8	26	तिन्हीं तिसियो एह ग्लाई नैं घल्लया, “इस ग्रांए अंदर पैर बी मत पांदा |” 	 MRK	8	27	यीशु कन्ने भिरी तिसदे चेले कैसरिया फिलिप्पी दे ग्रांए जो चली गै | रस्ते च तिन्हीं अपणे चेलयां ते पूछ्या, “लोक मिन्जो क्या ग्लांदे हन्न?”	MRK	8	28	तिन्हां जबाब दित्ता, “कई तां तुहां जो यूहन्ना बपतिस्मा दैणे आळा; अपर कई एलिय्याह कन्ने कई तां भविष्यवक्ता ग्लांदे हन्न |”   MRK	8	29	तिन्हीं तिन्हां जो पूछ्या, “अपर तुहां मिन्जो क्या ग्लांदे हन्न?” पतरसें जबाब दित्ता, “तुहां तां मसीह हन्न |”	 MRK	8	30	ताह्लू तिन्हीं तिन्हां जो हुक्म दैई नैं ग्लाया कि मेरे बारे च एह कुसी नैं मत ग्लांदे |   MRK	8	31	ताह्लू यीशु तिन्हां जो सखाणा लग्गा कि माणुये दे पुत्तरे तांई जरूरी ऐ कि सैह बड़ा दुख उठाये, कन्ने स्याणे कन्ने प्रधान याजक, कन्ने शास्त्री तिसियो निच समझी नैं मारी दैणा, कन्ने सैह त्रीं दिनां बाद भिरी जिंदा होई जाये |	MRK	8	32	तिन्हीं एह गल्ल तिन्हां जो साफ़ साफ़ दस्सी दित्ती | इसा गल्ला पर पतरस तिसियो पड़दे नैं झिड़कणां लग्गा  |      MRK	8	33	अपर तिन्हीं मुड़ी नैं अपणे चेलयां दे पास्से दिख्या, कन्ने पतरसे जो झिड़की नैं ग्लाया, हे सैतान, मेरे सामणे ते दूर हो क्जोकि तू परमात्में दियां गल्लां पर नी, अपर माणुआं दियां गल्लां पर मन लगांदा ऐ |”	MRK	8	34	तिन्हीं भीड़ा जो कन्ने चेलयां जो अपणे अल्ल सददी नैं तिन्हां जो ग्लाया, “जेह्ड़ा कोई मिन्जो पचां औणां चाहंदा ऐ, सैह अपणे आप्पे ते मना करें कन्ने अपणियां सूलिया चुकी नैं, मेरे पचां चली पौयें | 	 MRK	8	35	क्जोकि जेह्ड़ा कोई अपणां प्राण बचाणा चाहंदा सैह प्राणा जो गुआंगा, अपर जेह्ड़ा कोई मिन्जो तांई कन्ने सुसमाचार तांई अपणां प्राण गुआंगा, सैह तिसियो बचांगा |    MRK	8	36	जे माणु सारे संसारे जो हासल करें कन्ने अपणे प्राणा जो गुआये, तां तिसियो क्या फायदा होंगा?     MRK	8	37	माणु अपणे प्राणा दे बदले क्या दिंगा? 	  MRK	8	38	जेह्ड़ा कोई इस व्यभिचारी कन्ने पापी पीढ़ी दे बिच मिन्जो ते कन्ने मेरियां गल्लां ते सरमांगा, माणु दा पुत्तर बी जाह्लू सैह पवित्र दूतां कन्ने अपणे पिता दी महिमा सौगी ओंगा, ताह्लू तिसते बी सरमांगा |	MRK	9	1	यीशुयें तिन्हां जो ग्लाया, “मैं तुहां नैं सच ग्लांदा कि जेह्ड़े ऐत्थू खड़ुत्यो हन्न तिन्हां च कोई कोई ऐदेय बी हन्न, कि जाह्लू तिकर परमात्में दे राज्जे जो सामर्था च औंदेयां दिखी नी लै न ताह्लू तिकर मौती दा सुआद कदी नी चखगे |”	MRK	9	2	छिं दिनां बाद यीशु पतरस कन्ने याकूब, कन्ने यूहन्ने जो सौगी लैई गैया, कन्ने सैह उचे प्हाड़े पर लैई गैया | औत्थू तिन्हां सामणे तिसदा रूप बदली गैया,  MRK	9	3	कन्ने तिसदे कपड़े एदेय चमकणा लग्गे कन्ने इतणे चीट्टे होये कि धरतिया दा धोबी इतणे चीट्टे नी करी सकदा था |      MRK	9	4	कन्ने तिन्हां जो मूसा दे सौगी एलिय्याह दुस्सया; सैह यीशुये नैं गल्लां करा दे थे |   MRK	9	5	इस पर पतरसें यीशु जो ग्लाया, “हे रब्बी म्हारा ऐत्थू रैह्णां ठीक ऐ; इसतांई अहां तीन डेरे बणाई लेंदे; इक्क तुहां तांई, इक्क मूसा तांई, कन्ने इक्क एलिय्याह तांई |”	MRK	9	6	क्जोकि पतरस नी जाणदा ठस कि क्या जबाब दें, इसतांई कि सैह बड़े डरेयो थे | 	 MRK	9	7	ताह्लू इक्की बदलें तिन्हां जो ढकी लैया, कन्ने तिस बदले च एह उआज आई, “एह मेरा प्यारा पुत्तर  ऐ, इसदी सुणा |”	MRK	9	8	ताह्लू तिन्हां चाणचक चौंई पास्सेयां नजर फेरी, कन्ने यीशु जो छड्डी होर कुसी जो नी दिख्या |   MRK	9	9	प्हाड़े ते लौंदिया बेल्ला यीशुयें तिन्हां जो हुक्म दित्ता, जाह्लू तिकर माणु दा पुत्तर मरेयां च जिंदा नी होई जाये, ताह्लू तिकर जेह्ड़ा कुच्छ तुहां दिख्या ऐ सैह कुसी नैं नी ग्लाणा  |”	MRK	9	10	चेलयां इसा गल्ला जो याद रखया; कन्ने अप्पु च सुआल जबाब करणां लग्गे, “कि मरी नैं भिरी जिंदा होणे दा क्या मतलब होई सकदा ऐ |”    MRK	9	11	कन्ने चेलयां यीशुये ते पूछ्या, “धर्म शास्त्री क्जो गलांदे हन्न कि एलिय्याह दा पैहले औणां जरूरी ऐ | 	MRK	9	12	यीशुयें तिन्हां जो जबाब दित्ता, “एलिय्याह सचमुच पैहले आई नैं सब कुच्छ ठीक करगा, अपर माणुये दे पुत्तरे दे बारे च एह क्जो लिख्या ऐ कि सैह बड़े दुख उठागां. कन्ने सैह निच गिणयां जांगा?	MRK	9	13	अपर मैं तुहां नैं ग्लांदा कि एलिय्याह तां आई रैह्या, कन्ने जिआं तिसदे बारे च लिख्या ऐ, तिन्हां  जे किच्छ तिस नैं कित्ता  |”     MRK	9	14	जाह्लू सैह चेलयां अल्ल आया, तां तिन्हां क्या दिख्या कि तिन्हां दे चौंई पास्सेयां बड़ी भीड़ खड़ूतियो थी कन्ने शास्त्री तिन्हां नैं बैंह्सा दे हन्न |	MRK	9	15	यीशु जो दिखदे ही सारे बड़े हैराण होणा लग्गे, कन्ने तिसदे पास्सें दौड़ी नैं तिसियो नमस्कार कित्ता |  MRK	9	16	तिन्हीं तिन्हां ते पूछ्या, “तुहां इन्हां नैं क्या बैंह्स करा दे हन्न?” 	MRK	9	17	तां भीड़ा च इक्की माणुयें तिसियो जबाब दित्ता, “हे गुरु, मैं अपणे जागते जो तुहां अल्ल लैई नैं आया, जिस च गूंगी आत्मां चिमड़ियो ऐ |	MRK	9	18	सैह जित्थू कुत्थी बी इसजो पकड़दी, तित्थू ई परछाड़ी दिंदी,; इसदे मुयें च झघूड़ निकळदा कन्ने दंदा क्रीड़दा कन्ने अकड़ी जांदा ऐ | मैं तेरे चेलयां जो ग्लाया कि इसा बुरिया आत्मां जो कडडी देया, अपर एह तां कडडी नी सके |”		MRK	9	19	एह सुणी नैं तिन्हीं तिन्हां जो जबाब दैई नैं ग्लाया, “हे वेवसुआसियो, मैं काह्लू तिकर तुहां सौगी रैंह्गा? कन्ने काह्लू तिकर तुआड़ी सेंह्गा, इसियो मिन्जो अल्ल लेयोआ |”     MRK	9	20	ताह्लू सैह तिसियो तिस अल्ल लैई आये; कन्ने जाह्लू यीशुयें तिसायो दिख्या, तां तिन्नै बुरिया आत्मां जागते जो मरोड़या; कन्ने भुइआं पैई गैया, कन्ने मुँमें ते झगूड़ कडदे होये लोट पोट होणा लग्गा |	MRK	9	21	तिन्हीं तिसदे बुड़े ते पूछ्या, “इसदा एह हाल काह्लू ते ऐ?” तिन्हीं ग्लाया, बचपने ते | 	MRK	9	22	तिन्नै आत्मां इसियो खत्म करणे तांई कदी अग्गी च कन्ने कदी पाणिये च सट्टेया; अपर जे तू कुच्छ करी सकें, तां अहां पर तरस खाई नैं म्हारा भला कर |”	MRK	9	23	यीशुयें तिसियो ग्लाया, “जे तू करी सकदा ऐ? एह क्या गल्ल ऐ | वसुआस करणे आळेयां तांई सब कुच्छ होई सकदा ऐ |”   MRK	9	24	जागते दे बुड़े ताह्लू ई गिड़गिड़ाई नैं ग्लाया, “हे प्रभु मैं वसुआस करदा, मेरे वेवसुआसे जो दूर करी दैया |”     MRK	9	25	जाह्लू यीशुयें दिख्या कि लोकां दी भीड़ होर बददी जा दी ऐ, तां तिन्हीं बुरिया आत्मां जो झिड़की नैं ग्लाया, हे गूंगी कन्ने टौणी आत्मां मैं तिज्जो हुक्म दिंदा ऐ, इस जागते दे अंदरे ते निकळी जा, कन्ने भिरी कदी इस च मत औंदी |”	MRK	9	26	ताह्लू बुरिया आत्मां चींड मारी कन्नै जागते जो बड़ा मरोड़ी नैं निकळी गैई; कन्ने जागत मरेयां साइयां होई गैया, ऐत्थू तिकर कि लोक ग्लाणा लग्गे कि सैह मरी गैया | MRK	9	27	अपर यीशुयें तिसदा हत्थ पकड़ी नैं तिसियो ठालेया, कन्ने सैह उठी खड़ौता |     MRK	9	28	जाह्लू सैह घरे जो आया तां तिसदेयां चेलयां तिन्हां ते पड़दे नैं पूछ्या, “अहां तिसा बुरिया आत्मां जो क्जो नी कड्डी सके?”	MRK	9	29	यीशुयें चेलयां जो ग्लाया, “एह आत्मां बिना प्रार्थना कित्ते कुसी होर तरीके नैं नी निकळी सकदी ऐ |”    MRK	9	30	भिरी सैह तित्थू ते चले, कन्ने गलील सैहरे ते होई नैं जा दे थे | सैह नी चाहंदा था कि कोई जाणे,   MRK	9	31	क्जोकि सैह अपणे चेलयां जो उपदेश दिंदा कन्ने तिन्हां जो ग्लांदा था, “माणु दा पुत्तर  माणुआं दे हत्थां च पकड़ुआया जांगा, कन्ने सैह तिसियो मारी दिंगे; कन्ने सैह मरणे दे त्रीं दिना बाद मैं भिरी जिंदे होई जांगा |”		MRK	9	32	अपर एह गल्ल चेले दिया समझा च नी आई, कन्ने सैह तिसते पूछणे ते डरदे थे |    MRK	9	33	भिरी सैह यीशु कफरनहूम सैहरे च आये; कन्ने घरें आई नैं तिन्हीं तिन्हां ते पूछ्या, रस्ते च तुहां कुसा गल्ला पर बैंह्सा दे थे?”	MRK	9	34	सैह चुप रैह्य, क्जोकि रस्ते च तिन्हां अप्पु च एह सुआल जबाब कित्यो थे कि अहां च बडा कुण ऐ | 	MRK	9	35	ताह्लू यीशुयें बैई नैं बाराहां जो सद्दया कन्ने तिन्हां नैं ग्लाया, “जे कोई बडा होणां चाहंदा, तां सबना ते लोक्का कन्ने सारेयां दा सेबक बणैं |”		MRK	9	36	कन्ने यीशुयें इक्की जागते जो लैई नैं तिन्हां दे गभे खरेड़ी दित्ता, कन्ने तिसियो मूड़ै लैई नैं तिन्हां जो ग्लाया, 	 MRK	9	37	जेह्ड़ा कोई मेरे नां ते एदेयां जागतां च कुसी इक्की जो बी अपनांदा ऐ, सैह मिन्जो अपनांदा करदा ऐ, कन्ने जेह्ड़ा कोई मिन्जो अपनांदा ऐ, सैह मिन्जो नी, अपर मेरे भेजणे आळे जो अपनांदा ऐ |”	MRK	9	38	ताह्लू यूह्न्ने तिसियो ग्लाया, “हे गुरु, अहां इक्की माणुयें जो तेरे नांये ते बुरियां आत्मां जो कडदे  दिख्या कन्ने अहां तिसियो करणा लग्गे, क्जोकि सैह म्हारे पचां नी ओआ दा था |” 	 MRK	9	39	यीशुयें ग्लाया, “तिस जो मना मत करा; क्जोकि ऐदेया कोई नी ऐ जेह्ड़ा मेरे नांये ते सामरथा दे कम्म करें, कन्ने ताह्लू ई मिन्जो बुरा ग्लाई सकें,    MRK	9	40	क्जोकि जेह्ड़ा म्हारे बरखलाफ नी ऐ, सैह म्हारे पास्से ऐ |  MRK	9	41	जेह्ड़ा कोई इक्क कटोरा पाणिये दा तुहां जो इसतांई पियां कि तुहां मसीह दे हन्न तां मैं तुहां नैं सच ग्लांदा कि सैह अपणा इनाम कुसी बी तरीके नैं नी गुआंगा |	MRK	9	42	जेह्ड़ा कोई इन्हां लोक्केयां च जेह्ड़े मिन्जो पर वसुआस करदे हन्न, कुसी जो ठोकर खुआये तां तिस तांई भला एह ऐ कि इक्क बडे घराटे दा पुड़ तिसदे गळे च लटकाया जां कन्ने सैह समंदरे च सट्टी दित्ता जां |	MRK	9	43	जे तेरा हत्थ तिज्जो ठोकर खुआये तां तिसयो बड्डी सट, टुंडा होई नैं सदा दे जीवने च प्रवेश करणा तिज्जो तांई इसते बद्दिया ऐ कि हत्थां होंदेया बी नरके दी अग्गी च सट्टया जाये जेह्ड़ी कदी नी बुझदी  |		MRK	9	44	[ जित्थू तिन्हां दा कीड़ा नी मरदा कन्ने अग्ग नी बुझदी | ]   MRK	9	45	जे तेरा पैर तिज्जो ठोकर खुआये तां तिसयो बड्डी सट, लंगड़ा होई नैं सदा दे जीवने च प्रवेश करणा तिज्जो तांई इसते बद्दिया ऐ कि पैरां होंदेया बी नरके दी अग्गी च सट्टया जाये |	MRK	9	46	[ जित्थू तिन्हां दा कीड़ा नी मरदा कन्ने अग्ग नी बुझदी | ]   MRK	9	47	जे तेरी अख तिज्जो ठोकर खुआये तां तिसयो कड्डी दे, काणा होई नैं परमात्में दे राज्जे च प्रवेश करणा तिज्जो तांई इसते बद्दिया ऐ कि दूँ अखी होंदेया बी नरके दी अग्गी च सट्टया जाये |	MRK	9	48	जित्थू तिन्हां दा कीड़ा नी मरदा कन्ने अग्ग नी बुझदी |  MRK	9	49	क्जोकि हर इक्क जण अग्गी च लूणका कित्ता जांगा |   MRK	9	50	नूण खरा ऐ, अपर जे नूणे दा सुआद बिगड़ी जाये, तां तिसियो कुसा चीज्जा नैं लूणका करगे? अप्पु जो नूणका रक्खा, कन्ने अप्पु च मेल मिलाप करी नैं रैह्या |	MRK	10	1	भिरी सैह तित्थू ते उठी नैं यहूदिया दे लाक्के च कन्ने यरदन दरैयाए दे पार आया भीड़ तिस अल्ल  भिरी कठरोई गैई, कन्ने सैह भिरी अपणिया रित्ता मताबक तिन्हां जो उपदेश दैणा लग्गा |	MRK	10	2	ताह्लू फरीसी तिस अल्ल आई नैं तिसियो परखणे तांई तिसते पूछ्या, “क्या एह ठीक ऐ कि मरद  अपणियां लाड़िया जो छड्डी दै?”    MRK	10	3	तिन्हीं तिन्हां जो जबाब दित्ता, “मूसें तुहां जो क्या हुक्म दित्ता ऐ?”    MRK	10	4	तिन्हां ग्लाया, “मूसें तलाक दैणे कन्ने छड्णे दा हुक्म दित्या ऐ |”  MRK	10	5	यीशुयें तिन्हां जो ग्लाया, “तुहां मन कठोर होणे दिया बजाह ते तिन्हीं तुहां तांई एह हुक्म लिख्या,	MRK	10	6	अपर सृष्टिया दे शुरू ते ई परमात्में मरद कन्ने जणांस करी नैं तिन्हां जो बणाया ऐ |   MRK	10	7	इसा बजाह ते मरद अपणे माऊ कन्ने बुड़े ते लग्ग होई नैं अपणिया लाड़िया सौगी मिल्ली नैं रैंह्दा,	MRK	10	8	कन्ने सैह दोयो इक्क तन होंगे; इसतांई सैह दो नी अपर इक्क जान हन्न |     MRK	10	9	इसतांई जिसियो परमात्में जोड़या ऐ तिसियो माणु लग्ग ना करें |”    MRK	10	10	घरें चेलयां इसदे बारे च तिसते भिरी पूछ्या |     MRK	10	11	तिन्हीं तिन्हां जो ग्लाया, “जेह्ड़ा कोई अपणिया लाड़िया जो छड्डी नैं दूइया जो व्याहई लै तां सैह पैहलिया नैं व्यभिचार करदा ऐ;	MRK	10	12	कन्ने जे लाड़ी अपणे लाड़े जो छड्डी नैं दूये नैं व्याह करें तां सैह बी व्यभिचार करदी ऐ |   MRK	10	13	भिरी लोक जागतां जो यीशु अल्ल लैयोणा लग्गे कि सैह तिन्हां पर हत्थ रखें, अपर चेलयां तिन्हां जो झिड़केया |	MRK	10	14	यीशुयें एह दिखी नैं नराज होई नैं तिन्हां नैं ग्लाया, “जागतां जो मिन्जो अल्ल औणां दैया, कन्ने इन्हां जो मत रोका, क्जोकि परमात्में दा राज्ज ऐदयां दा ऐ |	MRK	10	15	मैं तुहां नैं सच ग्लांदा कि जेह्ड़ा कोई परमात्में दे राज्जे जो इन्हां निक्के जागते साइयां मन्नी नी लैं,  सैह तिस च कदी नी जाई सकगा |  MRK	10	16	कन्ने यीशुयें जागतां जो मूड़ै लैया, कन्ने तिन्हां पर हत्थ रखी नैं तिन्हां जो आशीर्वाद दित्ता |  MRK	10	17	जाह्लू यीशु तित्थू ते निकळी नैं जा दा था, तां इक्क माणु तिस अल्ल दौड़दा आया, कन्ने तिसदे गां गोड्डे टिकाई नैं तिसते पूछया, “हे उतम गुरु, सदा दा जीवने दा हक्क दार होणे तांई मैं क्या करें |”	MRK	10	18	यीशुयें तिसियो ग्लाया, “तू मिन्जो उतम क्जो ग्लांदा ऐ, कोई उतम नी, केवल इक्क मतलब परमात्मां |  MRK	10	19	तू हुक्मां जो तां जाणदा ऐ; “खून मत करणा, व्यभिचार मत करणा, चोरी मत करणा, झूठी गुआई मत दैणा, अपणे माऊ दा कन्ने बुड़े दा आदर करणां |	MRK	10	20	तिन्हीं तिसियो ग्लाया, “हे गुरु, इन्हां हुक्मां जो मैं जोआनिया ते मनदा आया ऐ |  MRK	10	21	यीशुयें तिस पर नजर करी नैं तिसियो प्यार कित्ता, कन्ने तिसियो ग्लाया, “तिज्जो च इक्की गल्ला दी कमी ऐ | जा, जेह्ड़ा कुच्छ तिजो अल्ल ऐ तिसियो बेची नैं कंगाला जो दैई दे, कन्ने तिज्जो सुअर्गे च सच्चा धन मिलगा, कन्ने आई नैं मिन्जो पचां चली पौ  |	MRK	10	22	इसा गल्लां सुणी नैं तिसदा मुंह उतरी गैया, कन्नै दुखी होई नैं चली गैया, क्जोकि सैह बड़ा मीर था | 	 MRK	10	23	यीशुयें चौंनी पास्से दिखी नैं अपणे चेलया जो ग्लाया, मीरां दा परमात्में दे राज्जे च पुज्जणा कदेया औखा ऐ |”	MRK	10	24	चेले तिसदियां गल्लां सुणी नैं बड़े हैराण होये | इस पर यीशुयें भिरी तिन्हां जो ग्लाया, “हे जागतो, जेह्ड़े धने पर वसुआस रखदे हन्न, तिन्हां तांई परमात्में दे राज्जे च पुज्जणा कदेया औखा ऐ |	MRK	10	25	परमात्में दे राज्जे च मीरे दे पुज्जणे ते उंटे दा सूईया दे नक्के ते निकळी जाणा सौखा ऐ | “  MRK	10	26	सैह बड़े ई हैराण होई नैं अप्पु च ग्लाणा लग्गे, तां भिरी कुसदा उद्धार होई सकदा ऐ?”    MRK	10	27	यीशुयें तिन्हां बक्खी दिखी नैं ग्लाया, “माणुआं ते तां एह नी होई सकदा ऐ, अपर परमात्में ते होई सकदा ऐ; क्जोकि परमात्में ते सब कुच्छ होई सकदा?”	MRK	10	28	पतरस यीशुये जो ग्लाणा लग्गा, “दिख अहां तां सारा कुच्छ छड्डी नैं तिज्जो पचां चली पैयो हन्न |”  	 MRK	10	29	यीशुयें ग्लाया, मैं तुहां नैं सच ग्लांदा कि ऐदेया कोई नी ऐ, जिन्हीं मेरे सुसमाचार तांई घरे या भाउयां या बैहणी, माऊ या बुड़े या बाल – बच्चेयां या खेतां जो छड्डी दित्ता होयें,	MRK	10	30	कन्ने सैह इस लोके च सौ गुणां नी पां, घरां कन्ने  भाऊआं – बैहणा कन्ने माऊआं कन्नै बाल - बच्चेयां कन्ने जमीना जो, मसीबतां दिया बजाह ते परलोक च सदा दी जिन्दगी जरूर मिलणी ऐ |	MRK	10	31	अपर मत्ते सारे जेह्ड़े गां हन्न, पचां होंगे; कन्ने जेह्ड़े पचां हन्न, सैह गां होंगे | 	MRK	10	32	सैह यरूशलेम सैहरे जो जांदे होये रस्ते च थे; कन्ने यीशु तिन्हां दे गां गां चलेया था; चेले हैराण थे, कन्ने जेह्ड़े तिसदे पचां पचां चलेयो थे सैह डरेयो थे | ताह्लू सैह भिरी तिन्हां बारां जो लैई नैं तिन्हां नैं गल्लां ग्लाणा लग्गा, जेह्ड़ियां तिस पर बितणे आळियां थियां,	MRK	10	33	दिखा, हुण अहां यरूशलेमे जो चलेयो हन्न, कन्ने माणु दा पुत्तर प्रधान याजकां कन्ने शास्त्रियां दे हत्थ पकड़ुआया जांगा, कन्ने सैह तिस जो मौती दा दोसी ठेहराई दिंगे, कन्ने होरनी जातिआं दे हुआले करी दिंगे |     MRK	10	34	सैह तिसदा मजाक डुआंगे, तिस पर थुकगे, तिसियो कोड़े मारगे कन्ने तिसियो मारी दैणा ऐ, कन्ने त्रीं दिनां बाद सैह जिंदा होई जांगा |”     MRK	10	35	ताह्लू जबदिये दे पुत्तर  याकूबे कन्ने यूहन्ने तिस अल्ल आई नैं ग्लाया, “हे गुरु, अहां चाहंदे हन्न कि जेह्ड़ा कुच्छ अहां तिज्जो ते मंगगे, सैह तू म्हारे तांई करें |”	MRK	10	36	यीशुयें तिन्हां जो ग्लाया, “तुहां मिन्जो ते क्या चाहंदे हन्न? कि मैं तुहां तांई करें?”    MRK	10	37	तिन्हां यीशु जो ग्लाया, “अहां जो एह दे कि तेरी महिमा च अहां ते इक्क तेरें सज्जें बक्खे कन्ने दूया खबे बक्खे बैठें |”	MRK	10	38	यीशुयें तिन्हां नैं ग्लाया, “तुहां नी जाणदे कि क्या मंगा दे हन्न? जेह्ड़ा कटोरा मैं पीणे आळा ऐ, क्या तुहां पी सकदे हन्न? कन्ने जेह्ड़ा बपतिस्मा मैं लैणे आळा ऐ क्या तुहां लैई सकदे हन्न |	MRK	10	39	तिन्हां यीशु जो ग्लाया, “अहां ते होई सकदा ऐ |” यीशुयें तिन्हां जो ग्लाया, “जेह्ड़ा कटोरा मैं पीणे आळा ऐ, तुहां पींगे, कन्ने जेह्ड़ा बपतिस्मा मैं लैणे आळा ऐ, तिसियो तुहां लैंग्गे | 	MRK	10	40	अपर जिन्हां तांई त्यार कित्या गैया ऐ, तिन्हां जो छड्डी नैं कुसी अपणे सज्जें कन्ने अपणे खबें बैठाणा मेरा कम्म नी |” 	MRK	10	41	एह सुणी नैं दसों चेले याकूबे कन्ने यूहन्ने पर गुस्सा करणा लग्गे |    MRK	10	42	तां यीशुयें तिन्हां जो अप्पु अल्ल सददी नैं तिन्हां जो ग्लाया, “तुहां जाणदे हन्न कि जेह्ड़े होरनी जातिआं दे हाकम समझे जांदे हन्न, सैह तिन्हां पर प्रभुता करदे हन्न; कन्ने तिन्हां च जेह्ड़े बडे हन्न, तिन्हां पर हक्क जतांदे हन्न |		MRK	10	43	अपर तुहां च एदेया नी ऐ, अपर जेह्ड़ा कोई तुहां ते बडा होणा चाहंदा सैह तुहां दा सेवक बणैं;   MRK	10	44	कन्ने जेह्ड़ा कोई तुहां च प्रधान होणा चाहंदा, सैह सारेयां दा दास बणैं |     MRK	10	45	क्जोकि माणुये दा पुत्तर  इसतांई नी आया कि तिसदी सेवा टहल कि जाये, अपर इसतांई आया कि अप्पु सेवा टहल करें, कन्ने मत्तेयां दी मुक्तिया दा मुल्ल भरणे तांई अपणी जान दें |”	MRK	10	46	सैह यरीहो सैहरे च आये, कन्ने जाह्लू सैह कन्ने तिसदे चेले, कन्ने इक्क बडी भीड़ यरीहो ते निकळा दी  थी, ताह्लू तिमाई दा पुत्तर  बरतिमाई इक्क अन्ना भिखारी सड़का कंडे बैठया था |		MRK	10	47	सैह एह सुणी नैं कि यीशु नासरी हन्न, डडी डडी नैं ग्लाणा लग्गा, “हे दाऊद दी औलाद यीशु मिन्जो पर दया कर |”   MRK	10	48	मत्तेयां लोकां तिसियो झिड़केया कि चुप रैह्य, अपर सैह होर बी जोरे नैं डडणां लग्गा, “हे दाऊदे दी औलाद, मिन्जो पर दया कर |”	MRK	10	49	ताह्लू यीशुयें रुकी नैं ग्लाया, इसियो सददा |” कन्ने लोकां तिस अन्ने जो सददी नैं तिसियो ग्लाया, “हौंसला रक्ख ! उठ ! सैह तिज्जो सददा दा ऐ |”	MRK	10	50	सैह अपणियां प्लोडा परांह सट्टी नैं चट पट उठेया |      MRK	10	51	इस पर यीशुयें तिसियो ग्लाया, “तू क्या चाहंदा ऐ कि मैं तिज्जो तांई करें?” अन्ने तिसियो ग्लाया, “हे रब्बी, मैं चाहंदा कि मैं दिखणा लग्गी पौंयें |”	MRK	10	52	यीशुयें तिसियो ग्लाया, “चली जा, तेरें वसुआसे तिज्जो ठीक करी दित्ता ऐ | सैह ताह्लू ई दिखणा लग्गी पैया, कन्ने रस्ते च उसदे पचां चली पैया |  MRK	11	1	जाह्लू सैह यरूशलेम दे नैंड़े, जेतून प्हाड़े पर ‘बैतफगे’ कन्ने ‘बैतनिय्याह’ अल्ल आये तां तिन्हीं अपणे चेलयां च दूँ जो एह ग्लाई नैं घल्लया, 	MRK	11	2	“सामणे आल्ले ग्रांये च जा, कन्ने तित्थू पुजदेयां ई इक्क गधिया दा बच्चा, जिस पर कदी कोई बी सुआर नी होया ऐ, बन्नया होया तुहां जो मिलगा | तिसियो खोली नैं लैयोआ |	MRK	11	3	जे तुहां ते कोई पूछें, ‘एह क्जो करा दे हन्न?’ तां ग्लाणा, प्रभु जो इस दी जरूरत ऐ, कन्ने सैह ताह्लू ई तिसियो ऐत्थू घल्ली दिंगा |  MRK	11	4	तिन्हां जाई नैं तिस बच्चे जो बाहर दुरवाजे आळे रौणे च बन्नया होया दिख्या, कन्ने खोलणा लग्गे |   MRK	11	5	तिन्हां च जेह्ड़े लोक तित्थू खड़ौत्तेयो थे, कोई कोई ग्लाणां लग्गे, “तुहां एह क्या करा दे हन्न गधिया दे बच्चे जो क्जो खोलादे हन्न?”		MRK	11	6	जिआं यीशुयें ग्लाया था, तिआं ई तिन्हां नैं ग्लाई दित्ता; ताह्लू लोकां तिन्हां जो लैई जाणां दित्ता |  MRK	11	7	तिन्हां बच्चे जो यीशु अल्ल लैई नैं तिस परालैं अपणे कपड़े पाई दित्ते कन्ने यीशु तिस पर सुआर होई गैया |	MRK	11	8	ताह्लू मत्तेयां अपणे कपड़े रस्ते च बछाई कन्ने होरना तां खेतां ते डालियां बड्डी बड्डी नैं रस्ते च बछाई दित्तियां |	MRK	11	9	जेह्ड़े तिसदे गां गां जांदे कन्ने पचां पचां चली ओंदे थे, डडी डडी नैं ग्लांदे थे, “होशाना ! धन हन्न सैह जेह्ड़ा प्रभु दे नांये ते ओंदा ऐ |”	MRK	11	10	म्हारे पिता दाऊदे दा राज्ज जेह्ड़ा ओआ दा ऐ; धन हन्न ! सुअर्गे च परमात्में दी होशाना |”    MRK	11	11	यीशु यरूशलेमे च पुज्जी नैं मंदिर च आया, कन्ने चौंनी पास्से दियां सारियां चीज्जां जो दिक्खी नैं बारां चेलयां सौगी बैतनिय्याह गैया, क्जोकि संज होई गैईयो थी |	MRK	11	12	दूये दिने जाह्लू सैह बैतनिय्याह ते निकळे तां तिस जो भूख लग्गी | 	 MRK	11	13	सैह दूरे ते धूड़े दे इक्की सैले रुखे जो दिक्खी नैं बक्खे गैया कि तिस च कुच्छ मिलैं अपर पतरां छड्डी कुच्छ नी मिलया, क्जोकि धूड़ेयां दा सीजन नी था |	MRK	11	14	इस पर तिन्हीं तिसियो ग्लाया, “जा!” अज्जे ते तेरा फळ कोई नी खाये | कन्ने तिसदे चेले सुणा दे थे   | 	MRK	11	15	भिरी सैह यरूशलेम सैहरे च आये, कन्ने सैह मंदरे च गैया; कन्ने तित्थू जेह्ड़े लैण दैण करा दे थे तिन्हां जो बाहर कडणां लग्गा, सराफां दे तख्ते कन्ने कबूतर बेचणे आळेयां दियां चौकिआं पलटी दित्तियां |	MRK	11	16	कन्ने मंदरे च कुसी जो भांडेयां लैई नैं औणा जाणा नी दित्ता |    MRK	11	17	कन्ने आदेश दैई नैं तिन्हां जो ग्लाया, “क्या एह नी लिख्या   ऐ कि मेरा घर सारियां जातिआं तांई प्रार्थना दा घर होंगा? अपर तुहां तां इसियो डाकुआं दा अड्डा बणांई दित्या ऐ |	MRK	11	18	एह सुणी नैं प्रधान याजक कन्ने शास्त्री तिसियो मारणे दा मौका तोपणा लग्गे, क्जोकि सैह तिसते डरदे थे, इसतांई कि सारे लोक तिसदे उपदेशे ते हैराण होंदे थे |   MRK	11	19	संज होंदे ई सैह सैहरे ते बाहर चली गै | 	      MRK	11	20	भिरी भ्यागा जाह्लू सैह तित्थू ते जांदे थे तां तिन्हां तिस धूड़े दे रुखे जो जड़ा तिकर सूकया दिख्या |	MRK	11	21	पतरसे जो सैह गल्ल याद आई तिन्हीं यीशु जो ग्लाया, “हे रब्बी, दिख ! एह धूड़े दा रुख जिसियो तैं शराप दित्या था सैह सूकी गैया ऐ |”	MRK	11	22	यीशुयें तिस जो जबाब दित्ता, “परमात्में पर वसुआस रक्ख | 	   MRK	11	23	मैं तुहां नैं सच ग्लांदा कि जेह्ड़ा कोई इस प्हाड़े जो ग्लांगे, तू पटोई नैं समंदरे च जाई पौ, कन्ने अपणे मने च बैम ना करें अपर वसुआस करें कि जेह्ड़ा ग्लांदा ऐ सैह होई जांगा, तां तिस तांई सैई होंगा |	MRK	11	24	24 इसतांई मैं तुहां नैं ग्लांदा कि जेह्ड़ा कुच्छ तुहां प्रार्थना करी नैं मंगगे, तां वसुआस करा कि तुहां जो मिलिया, कन्ने तुहां तांई होई जांगा | 	MRK	11	25	कन्ने जाह्लू कदी तुहां खड़े होई नैं प्रार्थना करदे हन्न तां जे तुहां मने कुसी नैं मनमुटाव होयें, तां तिस जो पैहले माफ़ करा; इसतांई कि तुहां दा सुअर्गीय पिता बी तुहां गुनाह माफ़ करें |		MRK	11	26	[ जे तुहां माफ़ नी कर न तां तुहां दा पिता बी जेह्ड़ा सुअर्गे च ऐ, तुहां गुनाह माफ़ नी करगा |” ] 	  MRK	11	27	सैह भिरी यरूशलेम सैहरे जो आये, जाह्लू सैह मंदरे च घूमा दा था तां प्रधान याजक कन्ने शास्त्री पुरनिये तिस अल्ल आई नैं पूछणा लग्गे,	MRK	11	28	“तू एह कम्म कुस हक्के नैं करदा ऐ? कन्ने एह हक्क तिज्जो कुणी दित्या ऐ कि तू एह कम्म करें?”  MRK	11	29	यीशुयें तिन्हां जो ग्लाया, “मैं बी तुहां ते इक्क गल्ल पूछ्दा; मिन्जो जबाब दैया तां मैं तुहां जो दसगा कि एह कम्म कुस हक्के नैं करदा ऐ |	MRK	11	30	यूहन्ने दा बपतिस्मा क्या सुअर्गे दे पास्से ते था कि माणुआं दे पास्से ते था | मिन्जो जबाब दैया |”   MRK	11	31	ताह्लू सैह अप्पु च सोचणा लग्गे जे अहां ग्ला न, ‘सुअर्गे दे पास्से ते, ‘तां इन्हीं ग्लाणा, ‘भिरी तुहां यूहन्ने पर वसुआस क्जो नी कित्ता?’	MRK	11	32	जे अहां ग्लां न, कि माणुआं दे पास्से ते, तां लोकां दा डर ऐ, क्जोकि सारे जाणदे हन्न कि यूहन्ना  सचमुच भविष्यवक्ता था |   MRK	11	33	तिन्हां यीशु जो जबाब दित्ता, “अहां नी जाणदे |” यीशुयें तिन्हां जो ग्लाया, “मैं बी तुहां जो नी दसदा कि एह कम्म कुस हक्के नैं करदा ऐ |”		MRK	12	1	भिरी सैह उदारणा च तिन्हां नैं गल्लां करणा लग्गा “इक्की माणुयें अंगूरा दा बाग़ लगाया, कन्ने तिसदे चौंनी पास्सेयां बाड़ बन्नया, कन्ने रसे जो कठेरणे तांई इक्क खुणी नैं खड्डा खोदया, कन्ने गुम्मट बणाया; कन्ने जमीदारां जो बागे दा ठेका दैई नैं परदेश चला गैया |	MRK	12	2	भिरी फळे दे सीजने च तिन्हीं जमीदारां अल्ल इकी नौकरे जो घल्लया कि जमीदारां ते बागे दे फळां द़ा हेस्सा लैं  |   MRK	12	3	अपर तिन्हां तिसियो पकड़ी नैं कुटेया कन्नै खाली हत्थ वापस घल्ली दित्ता | 	MRK	12	4	भिरी इक्क होर नौकरे जो तिन्हां अल्ल घल्लया; तिन्हां तिसदा मुंड फाड़ी दित्ता, कन्ने तसदी बेज्जती कित्ती |	MRK	12	5	भिरी तिन्हीं इक्क होर जो घल्लया; तिन्हां तिसियो मारी दित्ता | ताह्लू तिन्हीं होर मत्तेयां नौकरां जो घल्लया; तिन्हां च तिन्हां कुच्छना जो कुटेया कन्ने कुच्छना जो मारी दित्ता|	MRK	12	6	हुण इक्क ई रैह्यी गैया था, जेह्ड़ा तिसदा प्यारा पुत्तर था; आखर च तिन्हीं तिसियो बी तिन्हां अल्ल एह सोची नैं घल्लया कि सैह मेरे पुत्तरे दा लैयाज करगे | 	  MRK	12	7	अपर तिन्हां जमीदारां अप्पु च ग्लाया, ऐही तां असली वारस ऐ; ओआ, जे अहां इसियो मार दैन, तां एह सारी मलकीत म्हारी ई होई जागी |’  MRK	12	8	तां भिरी तिसियो पकड़ी नैं मारी दित्ता, कन्ने अंगूरा दे बागे दे बाहर सट्टी दित्ता |   MRK	12	9	“इसतांई अंगूरा दे बागे दा मालक क्या करगा? सैह आई नैं तिन्हां जमीदारां जो मारी दिंगा, कन्ने अंगूरा दे बागे होरनी जमीदारां जो देई दिंगा |	MRK	12	10	क्या तुहां पवित्र शास्त्र च एह वचन नी पढ़या, “जिस पत्थरे जो राजमिस्त्रियां निकम्मा समझी लैया था, सैई कूणे दा सिरा होई गैया,  MRK	12	11	एह प्रभु दे पास्से ते होया, कन्ने म्हारिया नजरा च बड़ा बधिया ऐ |”        MRK	12	12	ताह्लू तिन्हां यीशु जो पकड़णां चाया; क्जोकि सैह समझी गैयो थे कि तिन्हीं म्हारे वरखलाफ च एह उदारण ग्लाया | अपर सैह लोकां ते डरे, कन्नै तिस जो छड्डी नैं चली गै |	MRK	12	13	ताह्लू तिन्हां तिसियो गल्लां च फसाणे तांई कुच्छ फरीसियां कन्ने हेरोदियां जो यीशु अल्ल घल्लया | 	  MRK	12	14	तिन्हां आई नैं यीशु जो ग्लाया, “हे गुरु अहां जाणदे हन्न, कि तू सच्चा ऐ, कन्ने कुसी दी परवाह नी करदा; क्जोकि तू माणुआं दा मुं दिखी नैं गल्लां नी करदा, अपर परमात्में दा रस्ता सच्चाईया नैं दसदा ऐ | तां क्या कैसरे जो चुंगी दैणा ठीक ऐ कि नी?	MRK	12	15	अहां दे, या ना दैन?” तिन्हीं तिन्हां दा कपट जाणी नैं तिन्हां जो ग्लाया, “मिन्जो क्जो परखादे हन्न, इक्क सिक्का मिन्जो अल्ल लेयोआ तां कि मैं तिसियो दिखें |”      MRK	12	16	सैह लैई आये, कन्ने तिन्हीं तिन्हां जो ग्लाया, एह छाप कन्ने नां कुसदा ऐ?” तिन्हां ग्लाया, “कैसरे दा |”    MRK	12	17	यीशुयें तिन्हां जो ग्लाया, “जेह्ड़ा कैसरे दा ऐ सैह कैसर जो दैया, कन्ने जेह्ड़ा परमात्में दा ऐ परमात्में जो दैया |” ताह्लू सैह तिस पर बड़े हैराण होये |	MRK	12	18	भिरी सदूकिआं बी, जेह्ड़े ग्लांदे हन्न कि मरेयां दा जिंदा होणा ऐ ई नी, तिस अल्ल आई नैं तिसते पूछ्या,  MRK	12	19	“हे गुरु, मूसें म्हारे तांई लिख्या ऐ कि जे कुसी दा भाऊ बिना औलादा मरी जाये कन्ने तिसदी लाड़ी रैह्यी जाये, तां तिसदा भाऊ तिसदिया लाड़िया नैं व्याह करी लैं कन्ने अपणे भाऊये तांई वारस पैदा करें |	MRK	12	20	सैह सत भाऊ थे | पैहला भाऊ व्याह करी नैं बिना औलादा मरी गैया | 	  MRK	12	21	ताहलू दूयें भाऊयें तिसा जणांसा नैं व्याह करी लैया कन्ने बिना औलादा मरी गैया; कन्ने तिआं ई त्रीयें बी कित्ता |	MRK	12	22	कन्ने सतां ते औलादा नी होई | सारेयां दे बाद सैह जणांस बी मरी गैई |  MRK	12	23	तां सैह जिंदे होणे पर कुसदी लाड़ी होंगी? क्जोकि कि सैह सतां दी लाड़ी रैह्यी चुकियो थी |	MRK	12	24	यीशुयें तिन्हां नैं ग्लाया, “क्या तुहां इसा बजाह ते भूला च तां नी पैयो हन्न कि ना तां तुहां पवित्र शास्त्रे जो जाणदे हन्न, कन्ने ना तां परमात्में दिया सामर्था जो?	MRK	12	25	क्जोकि जाह्लू सैह मरेयां च जिंदे होई जांगे, तां सैह ना व्याह करगे कन्ने ना तां व्याह च दित्ते जांगे, अपर सुअर्गे च दूतां साइयां होंगे |   MRK	12	26	मरेयां दे जिंदे होई जाणे दे बारे च क्या तुहां मूसा दिया कताब च झाड़िया दी काह्णियां च नी पढ़या कि परमात्में तिसियो ग्लाया, ‘मैं अब्राहमे दा परमात्मां, कन्ने इसहाके दा परमात्मां, कन्ने याकूबे दा परमात्मां ऐ?”	MRK	12	27	परमात्मां मरेयां दा नी ऐ अपर जिंदेयां दा परमात्मां ऐ तुहां बड़ी भूला च पैयो हन्न |’   MRK	12	28	शास्त्रियां च इक्की आई नैं तिन्हां जो बैंसदे सुणयां, कन्ने एह जाणी नैं कि तिन्हीं तिन्हां जो ठीक ढंगे नैं जबाब दित्ता, तिसते पूछ्या, “सबना ते जरूरी हुक्म कुण देया ऐ?’	MRK	12	29	यीशुयें तिसियो जबाब दित्ता, “सबना ते जरूरी हुक्म एह ऐ; ‘हे इस्राएल सुण ! प्रभु म्हारा परमात्मां इक्को ई प्रभु ऐ, 	  MRK	12	30	कन्ने तू अपणे प्रभु परमात्में जो अपणे सारे मने ते, कन्ने अपणे सारे प्राणे ते, कन्ने अपणियां सारिया ताकता ते प्यार रखणा |   MRK	12	31	कन्ने दूया हुक्म ऐ, तू अपणे पड़ेसिये नैं अप्पु साइयां प्यार रखणा इसते बड़ा कोई होर हुक्म नी ऐ |’ 	  MRK	12	32	शास्त्रियें तिसियो ग्लाया, “हे गुरु, तुहां ठीक ग्लांदे ! कन्ने एह तां तुहां सच ग्लादे हन्न कि परमात्मां इक्को ई ऐ, कन्ने तिसियो छड्डी नैं होर कोई नी ऐ |	MRK	12	33	कन्ने तिसियो अपणे सारे मन, कन्ने सारिया अक्ला, कन्ने सारे प्राण, कन्ने सारिया ताकता नैं प्यार रखणा; कन्ने पड़ेसिये नैं बी अप्प साइयां प्यार रखणा, सारे होम्मबलियां कन्ने बलिदानां ते बधी नैं हन्न |”	MRK	12	34	जाह्लू यीशुयें दिख्या कि तिन्हीं समझा नैं जबाब दित्ता, तां तिसियो ग्लाया, “तू परमात्में दे राज्जे ते दूर नी ऐ |” कन्ने कुसी जो भिरी तिसते कुच्छ पूछणे दी हिम्मत नी होई | 	  MRK	12	35	भिरी यीशुयें मंदरे च उपदेश दिंदे होये एह ग्लाया, “शास्त्री किआं ग्लांदे हन्न कि मसीह दाऊद दा पुत्तर  ऐ ? 	MRK	12	36	दाऊदें अप्पु ई पवित्र आत्मां च होई नैं ग्लाया “प्रभुयें मेरे प्रभु नैं ग्लाया, “मेरे सज्जे पास्सें बैठ, जाह्लू तिकर मैं तेरे बैरियां जो तेरे पैरां दी चौंकी नी बणाई दें |”	MRK	12	37	दाऊद तां अप्पु ई तिसियो जो प्रभु ग्लांदा ऐ, भिरी सैह तिसदा पुत्तर  कुत्थू ते होया?” कन्ने भीड़ा दे लोक तिसदियां गल्लां खुशिया नैं सुणदे थे |    MRK	12	38	यीशुयें अपणे उपदेशे च तिन्हां जो ग्लाया, “शास्त्रियां ते चुकन्ने रैह्या, जेह्ड़े लंमे लंमे चौले पैह्णी नैं घूमणा कन्ने बजारां च नमस्कार | 	MRK	12	39	कन्ने अराधनालयां च खास खास आसण कन्ने भोज च खास जगाह चाहंदे हन्न |  MRK	12	40	सैह विधवां दे घरां जो हड़पी लैंदे हन्न, कन्ने दसणे तांई लमियां लमियां प्रार्थना करदे हन्न | एह जादा सज्जा पांगे |”	MRK	12	41	यीशु मंदरे दे दान पात्रे सामणे बैई नैं दिखा दा था कि लोक मंदरे दे दान पात्रे च किआं पांदे हन्न; कन्ने बड़ेयां बड़ेयां मीरां बड़ा कुच्छ पाया |	MRK	12	42	इतणे च इक्क कंगाल विधवा आई नैं तिन्नै दो दमड़ियां, जेह्ड़ियां इक्की धेल्ले दे बराबर होंदियां हन्न, पाईयां  | 	   MRK	12	43	ताह्लू यीशुयें अपणे चेलयां जो अप्पु अल्ल सददी नैं तिन्हां जो ग्लाया, “मैं तुहां नैं सच ग्लांदा कि मंदरे च दान पात्रे पाणे आळेयां ते इन्नै कंगाल विधवा सबते जादा पाया;	MRK	12	44	क्जोकि सबना अपणिया कमाइया ते दान पाया, अपर इन्नै अपणिया थोड़िया कमाइया च जे किच्छ इसादा था मतलब सैह सारा पाई दित्ता |” 	   MRK	13	1	जाह्लू सैह मंदरे ते निकळा दा था, तां तिसदे चेलयां च इक्की तिसियो ग्लाया, हे गुरु दिखा, कदेय बडे बडे पत्थर कन्ने कदेय छैल भवन हन्न !” 	   MRK	13	2	यीशुयें तिसियो ग्लाया, “क्या तुहां इन्हां बडे बडे भवना जो दिखादे हन्न ऐत्थू तां पत्थरे पर पत्थर बी  बचा नी रैंह्गा जेह्ड़ा टाया नी जांगा |”  MRK	13	3	3 जाह्लू सैह जेतूने दे प्हाड़े पर मंदरे दे सामणे बैठया था, तां पतरसें कन्ने याकूबे कन्ने यूहन्ने कन्ने अन्द्रियासे पड़दे नैं जाई नैं तिसते पूछ्या,      MRK	13	4	“अहां जो दस्सा कि एह गल्लां काह्लू होणियां हन्न? कन्ने जाह्लू एह सारियां गल्लां होणे पर होंगियां तां तिस  बग्त दा क्या नशाण होंगा ?”	MRK	13	5	यीशु तिन्हां नैं ग्लाणा लग्गा, “चुकन्ने रैह्या ! कि कोई तुहां जो भरमाई नी दें |  MRK	13	6	मते मेरे नांये ते आई नैं ग्लांगे, “मैं सैई ऐ |’ कन्ने मतेयां जो भरमांगे | 	 MRK	13	7	जाह्लू तुहां लडाईयां, कन्ने लड़ाईयां दी चर्चा सुणगे, तां घबरांदे मत; क्जोकि इन्हां दा होणा पक्का ऐ, अपर तिस बग्त अंत नी होंगा |	MRK	13	8	कजोकि जाति पर जाति, कन्ने देश पर देश चढाई करगा | कन्ने जगाह जगाह हिलण होंगे, कन्ने काल पौंगे | एह तां दुखां दी शुरुआत ई होंगी | 	MRK	13	9	“अपर तुहां अपणे बारे च चुकन्ने रैह्या क्जोकि लोक तुहां जो महासभां दे हुआले करगे कन्ने तुहां पंचायती च कुट्टे जांगे, कन्ने मेरिया बजाह ते हाकिमां कन्ने राजेयां अल्ल पेस कित्ते जांगे, तांकि तिन्हां  तांई गवाही होयें |		MRK	13	10	अपर जरूरी ऐ कि पैहले सुसमाचार सारियां जातिआं च प्रचार कित्ता जाये |     MRK	13	11	जाह्लू सैह तुहां जो लैई जाई नैं हुआले करगे, तां पैहले ते चिंता मत करणा कि अहां क्या ग्लांगे; पर जेह्ड़ा कुच्छ तुहां जो तिसी बग्त दसया जांगा सैई ग्लाणा; क्जोकि ग्लाणे आळे तुहां नी हन्न, अपर पवित्र आत्मां ऐ |	MRK	13	12	भाऊ जो भाऊ, कन्ने बुड़े जो पुत्तर  मरुवाणे तांई दिंगे, कन्ने बच्चे माऊ बुड़े दे वरखलाफ उठी नैं तिन्हां जो मरूआई दिंगे  | 	MRK	13	13	कन्ने मेरे नांये दिया बजाह ते सारे लोक तुहां नैं बैर करगे अपर जेह्ड़ा आखरी तक धीरज रखगा, तिस दा ई उद्धार होंगा | 	MRK	13	14	जाह्लू तुहां तिसा उजाड़णे आळी घृणित चीज्जा जो जित्थू ठीक नी औत्थू खड़ूतियो दिखन, ( पढ़णे आळे समझी लैन ) ताह्लू जेह्ड़े यहूदिया च हन्न सैह प्हाड़ां जो नठी जान;	MRK	13	15	जेह्ड़ा छती पर होंगे, सैह अपणे घरे ते कुच्छ बी लैणे तांई थलै नी उतर न कन्ने ना अंदर जान; 	 MRK	13	16	कन्ने जेह्ड़े खेतां च होंगे, सैह अपणां कपड़ा लैणे तांई पचां नी हटन |  MRK	13	17	तिन्हां दिनां च जेह्ड़ियां लैरथियां कन्ने दूद पिया दियां होंगियां तिन्हां तांई हाय हाय !	MRK	13	18	कन्ने प्रार्थना करा कि परमात्में ते करा कि एह ठंडी दे दिना च ना होयें |  MRK	13	19	क्जोकि सैह दिन ऐदेय कस्टिया दे होंगे कि सृष्टिया दी शुरूआत ते, जेह्ड़ी परमात्में बणाईयो ऐ,  अज्जे तिकर ना तां होयें ना तां भिरी कदी होंगे  |	MRK	13	20	जे प्रभु तिन्हां दिनां जो नी घटांदा, तां कोई बी माणु नी बचदा; पर तिन्हां चुणेयां दिया बजाह ते  जिन्हां जो तिन्हीं चुणया ऐ; तिन्हां दिनां जो घटाया |	MRK	13	21	तिस बग्त जे कोई तुहां जो ग्लां न, ‘दिखा, मसीह ऐत्थू हन्न, दिखा औत्थू हन्न, “तां बिलकुल वसुआस मत करदे; 	 MRK	13	22	क्जोकि झूठे मसीह कन्ने झूठे भविष्यवक्ता उठी खड़ौणा, कन्ने नशाणियां, चमत्कार कन्ने भविष्यवाणियां करणियां हन्न | जे होई सकें परमात्में दे चुणेयां लोकां जो बी भरमाई दै न |	MRK	13	23	अपर तुहां चुकन्ने रैह्या; दिखा, मैं तुहां जो सारियां गल्लां पैहले ई ते दस्सी दित्तियां हन्न |      MRK	13	24	"तिन्हां दिनां च, तिसा कस्टिया दे बाद सूरजें नैंरा होई जांणां ऐ, कन्ने चन्द्रमे दी लौ नी रैह्णी;	MRK	13	25	कन्ने अम्बरे ते तारे टिरणां लग्गी पौणे हन्न; कन्ने अम्बरे दियां ताकतां लाईयां जांगिया | 	MRK	13	26	ताह्लू लोक माणु दे पुत्तरे जो बड़िया सामर्था कन्ने महिमा च बदळां पर औंदेया दिखगे | 	MRK	13	27	तिस बग्त सैह अपणे दूतां जो घल्ली नैं, धरतिया दे बन्नें ते लैई नैं अम्बरे दिया हद्दा तिकर, चौंई पास्सेयां ते अपणेयां चुणेयां लोकां जो कठेरगा |	MRK	13	28	“धूड़े दे रुखे ते एह उदारण सिक्खा जाह्लू तिसदियां डालियां पर कुंबलू औंदे दिखदे हन्न, कन्ने पतर निकलणा लगदे हन्न; तां तुहां जो पता लग्गी जाणां कि तौंदिया दा मौसम आई रैह्या ऐ |		MRK	13	29	तिआं ई जाह्लू तुहां इन्हां गल्लां जो होंदेयां दिखगे, तांह जाणी लेनेयो कि सैह नैंड़े ऐ, अपर दुरआजे पर ई ऐ |  MRK	13	30	मैं तुहां नैं सच ग्लांदा कि जाह्लू तिकर एह सारियां गल्लां नी होई लैं न, ताह्लू तिकर एह लोक जांदे नी रैंह्गे |	MRK	13	31	अम्बर कन्ने धरती टली सकदे हन्न, अपर मेरियां गल्लां कदी नी टली सकदियां | 	   MRK	13	32	“तिस दिने दे कन्ने तिस बग्ते दे बारे च कोई नी जाणदा, ना सुअर्गे दे दूत कन्नै ना पुत्तर; अपर सिरफ पिता ई जाणदा ऐ|		MRK	13	33	दिखा, जागदे कन्ने प्रार्थना करदे रैह्या; क्जोकि तुहां नी जाणदे कि सैह बग्त काह्लू औंगा |    MRK	13	34	एह गल्ल तिस माणुये साइयां ऐ, जेह्ड़ा परदेश जांदे बग्त अपणां घर छड्डी जाये, कन्ने अपणे नौकरां जो हक्क दे, कन्ने हर इक्की जो तिसदा कम्म दस्सी दें, कन्ने चौंकीदारे जो जागदे रैह्णे दा हुक्म दें |	MRK	13	35	इसतांई जागदे रैह्या क्जोकि तुहां नी जाणदे कि घरे दा मालक काह्लू ओंगा, संजा जो या अधिया राती, या कुक्ड़े दे बांग दैणे दे बग्त या तड़के जो |  MRK	13	36	इआं नी होयें कि सैह चाणचक आई नैं तुहां जो सुतेयो दिखें  | 	MRK	13	37	कन्ने जेह्ड़ा मैं तुहां नैं ग्लांदा, सैही सारेयां जो ग्लांदा : जागदे रैह्या |”	MRK	14	1	दूँ दिनां बाद फसह कन्ने वेखमीरे दी रोटिया दा तौआर होणे आळा था | प्रधान याजक कन्ने शास्त्री इसा ताड़ा च थे कि यीशु जो किआं छले नैं पकड़ी नैं मारी दैइये;	MRK	14	2	अपर ग्लांदे थे, “तौआरे दे दिन नी कुत्थी इआं नी होइआं कि लोकां च हंगामा मची जाये |”  MRK	14	3	जाह्लू यीशु बैतनिय्याह सैहरे च शमौन कोढ़िये दे घरें खाणां बैठया था, ताह्लू इक्क जणांस संगमरमरे दी इत्तरदानी च जटामानसिया दा बड़ा ई मैंह्गा कन्ने सुच्चा इत्तर लैई नैं आई; कन्ने इत्तरदानियां जो भन्नी नैं इत्तरे जो तिसदे मुंडे पर डोळी दित्ता |	MRK	14	4	अपर कोई कोई अपणे मने च नराज होई नैं ग्लाणा लग्गे, “कि एह इत्तर क्जो बरबाद करी दित्ता?   MRK	14	5	क्जोकि एह इत्तर तां तीनां हजारां ते बी जादा बेची नैं कंगाला च बंडया जाई सकदा था |” कन्ने सैह तिसायो झिड़कणां लग्गे |	MRK	14	6	यीशुयें ग्लाया, “इसा जो बक्शी दैया; इसा जो क्जो सतादे हन्न? इन्नै तां मिन्जो नैं भलाई कित्ती ऐ |      MRK	14	7	कंगाल तुहां अल्ल हमेशा रैंह्दे हन्न, कन्ने तुहां जाह्लू चा न तिन्हां नैं भलाई करी सकदे हन्न; अपर मैं तां तुहां अल्ल हमेशा नी रैह्णा ऐ |	MRK	14	8	जेह्ड़ा कुच्छ सैह करी सकी, तिन्नै कित्ता; तिन्नै मेरे अंतिम संस्कारे ते पैहले ई मेरे शरीरे च इत्तर मळी दित्ता ऐ |     MRK	14	9	मैं तुहां नैं सच ग्लांदा कि सारे संसारे च जित्थू कुत्थी सुसमाचार प्रचार कित्ता जांगा, औत्थू इसादे इस कम्मे दी चर्चा बी तिसादी यादा च कित्ती जांगी |	MRK	14	10	ताह्लू यहूदा इस्करियोती जेह्ड़ा बाराह चेलयां च इक्क था, प्रधान याजकां अल्ल गैया कि यीशु जो तिन्हां दे हत्थे पकड़ुआई दे |    MRK	14	11	सैह एह सुणी नैं खुश होये, कन्ने तिस जो रपईये दैणे दा करार कित्ता, कन्ने सैह मौका तोपणा लग्गा कि तिसियो किआं पकड़ुआं |    MRK	14	12	वेखमीरी रोटी दे तौआरे दे पैहले दिने जियाड़ी सैह फसह दा बलिदान करदे थे, यीशु दे चेलयां तिसते पूछ्या, “तू कुत्थू चाहंदा ऐ कि अहां जाई नैं तिज्जो तांई फसह खाणे दी त्यारी करिये |		MRK	14	13	तिन्हीं अपणे दूँ चेलयां जो एह ग्लाई नैं घल्लेया कि सैहरे जो जा, कन्ने इक्क माणु पाणिये दा घड़ा लैई नैं जा दा तुहां जो मिलगा, तिसदे पचां चली जानैंयों |    MRK	14	14	कन्ने सैह जिस घरे च जाये, तिस घरे दे मालके नैं ग्लाणा, “गुरु ग्लांदे हन्न कि मेरा कमरा कुत्थू ऐ | जिस च मैं अपणे चेलयां सौगी फसह खाई सकें |  MRK	14	15	सैह तुहां जो सज्जियो सज्जाइयो कन्ने त्यार कित्तियो बडी बौड़ दस्सगा, तित्थू म्हारे तांई त्यार करा |  MRK	14	16	चेले निकळी नैं सैहरे च आये, कन्ने जिआं तिन्हीं तिन्हां जो ग्लाया था, तिआं ई होया; कन्ने फसह त्यार कित्ता |	MRK	14	17	जाह्लू संज होई, तां यीशु बारां चेलयां सौगी तिस घरे जो आया |    MRK	14	18	जाह्लू सैह बैठी नैं खाणां खा दे थे, तां यीशुयें ग्लाया, “मैं तुहां नैं सच ग्लांदा कि तुहां च इक्क जेह्ड़ा मिन्जो सौगी खाणां खा दा ऐ, सैह मिन्जो पकड़ुआंगा |”	MRK	14	19	तिन्हां दा मुं उतरी गैया कन्ने सैह इक्क इक्क करी नैं तिसियो ग्लाणा लग्गे, “क्या सैह मैं ऐ?”      MRK	14	20	यीशुयें तिन्हां नैं ग्लाया, “सैह बारां च इक्क ऐ, जेह्ड़ा मिन्जो सौगी इक्की थालिया च खा दा ऐ,  MRK	14	21	क्जोकि माणु दा पुत्तर तां, जिआं तिसदे बारे च लिख्या ऐ, जाणां ई ऐ; अपर तिस माणु पर हाय जिसदिया बजाह ते माणु दा पुत्तर पकड़ुआया जांदा ऐ | जे तिस माणुये दा जन्म ई नी होंदा, तां तिस तांई भला होंदा |	MRK	14	22	जाह्लू सैह खाणां खा दे थे, तिन्हीं रोटी लैई कन्ने आशीर्वाद मंगी नैं तोड़ी, कन्ने तिन्हां जो दित्ती, कन्ने ग्लाया, “एह मेरा शरीर ऐ |”  MRK	14	23	भिरी तिन्हीं कटोरा लैई नैं धन्यावाद कित्ता, कन्ने तिन्हां जो दित्ता, कन्ने तिन्हां सारेयां तिसते पीत्ता | 	  MRK	14	24	कन्ने यीशुयें तिन्हां जो ग्लाया, “ एह कित्यो वायदे दा मेरा सैह खून ऐ, जेह्ड़ा मत्तेयां तांई बहाया जांदा ऐ | 	  MRK	14	25	मैं तुहां नैं सच ग्लांदा कि अंगूरा दा रस तिस दिन तिकर भिरी कदी नी पींगा, जाह्लू तिकर परमात्में दे राज्य च नौआ नी पीयें |”	MRK	14	26	भिरी सैह भजन गाई नैं बाहर जेतूने दे प्हाड़े पर चली गै | 	 MRK	14	27	ताह्लू यीशुयें तिन्हां नैं ग्लाया, “तुहां सबना ठोकर खाणी ऐ, क्जोकि लिख्या ऐ : मैं रक्खवाले जो मारगा, कन्ने भेडां रुआंह परांह खंडरोई जांगियां |	MRK	14	28	अपर मैं अपणे जिंदे होणे दे बाद तुहां ते पैहले ई गलीले जो जांगा |”   MRK	14	29	पतरसें यीशु जो ग्लाया, “सारे ठोकर खान तां खान, अपर मैं ठोकर नी खांगा |’	MRK	14	30	यीशुयें पतरसे जो ग्लाया, “मैं तिज्जो नैं सच ग्लांदा कि अज्ज ई इसा राती जो कुक्ड़े दे दो बरी बांग दैणे ते पैहले, तैं त्रै बरी मिन्जो ते मुकरी जाणां |”	MRK	14	31	अपर पतरसें होर जोर देई नैं ग्लाया, “जे मिन्जो तिज्जो सौगी मरणा बी पौयें, तमी मैं तिज्जो ते कदी नी मुकरगा |” होर नी बी इआं ई ग्लाया | 	MRK	14	32	भिरी सैह गतसमन्नी नाये दी इक्की जगाह च आये, कन्ने अपणे चेलयां नैं ग्लाया, “जाह्लू तिकर मैं प्रार्थना करें, ऐत्थू ई बैई रैह्या,  MRK	14	33	कन्ने सैह पतरसे कन्ने याकूबे कन्ने यूहन्ने जो अपणे सौगी लैई गैया; कन्ने बड़ा ई दुखी कन्ने बेचैन होणा लग्गा;    MRK	14	34	कन्ने तिन्हां नैं ग्लाया, “मेरा मन बड़ा दुखी ऐ, ऐत्थू तिकर कि मेरे प्राणा पर बणी आइयो ऐ : तुहां ऐत्थू रुका | कन्ने जागदे रैह्या |”	MRK	14	35	भिरी सैह थोडा गां बधया कन्ने धरतिया पर उंदे मुं पैई नैं प्रार्थना करणा लग्गा कि जे होई सकें तां एह दुखे दी घड़ी मिन्जो ते टली जाये | 	MRK	14	36	कन्ने ग्लाया, “हे अब्बा, हे पिता, तिज्जो ते सब कुच्छ होई सकदा ऐ; इस कटोरे मिन्जो ते हटाई ले; तमी जिआं मैं चाहंदा तिआं नी, अपर जेह्ड़ा तू चाहंदे ऐ सैई होयें |”	MRK	14	37	भिरी सैह आया, कन्ने तिन्हां जो सुतेयो दिखी नैं ग्लाया, हे शमौन तू सुत्तेया ऐ? क्या तू इक्क घड़ी बी नी जागी सकेया?” 	   MRK	14	38	जागदे कन्ने प्रार्थना करदे रैह्या कि तुहां परीक्षा च ना पौ न | आत्मां तां त्यार ऐ, अपर शरीर कमजोर ऐ |” 	   MRK	14	39	कन्ने सैह भिरी चली गैया कन्ने तिआं ई प्रार्थना कित्ती | 	MRK	14	40	भिरी आई नैं तिन्हां जो सुत्तेयो दिख्या, क्जोकि तिन्हां दियां अखी निंदरा च भरौइयां थियां; कन्ने नी जाणदे थे कि तिसियो क्या जबाब दैन | |	MRK	14	41	भिरी त्री बरी आई नैं तिन्हां नैं ग्लाया, “हुण तुहां सोंदे रैह्या, सैह घड़ी आई ढुकियो ऐ | दिखा माणु दा पुत्तर  पापियां दे हत्थ पकड़ुआया जाणे आळा ऐ |	MRK	14	42	उठा चलिये ! दिखा मिन्जो पकड़ुआणे आळा नैंड़े आई रैह्या ऐ |”    MRK	14	43	सैह एह ग्ला दा था कि यहूदा जेह्ड़ा बारां चेलयां च इक्क था, अपणे सौगी प्रधान याजकां कन्ने शस्त्रियां कन्ने स्याणेयां दे पास्से ते इक्क बडी भीड़ लैई नैं ताह्लू ई आई रैह्या, जिन्हां अल्ल तलवारां कन्ने डांगा थियां |		MRK	14	44	तिसदे पकड़ुआणे आळे तिन्हां जो एह नशाणी दित्ती कि जिसदा मैं पुक्का लैंगा सैई ऐ तिसियो पकड़ी नैं त्याने नैं लैई जानेयों | 	    MRK	14	45	सैह आया, कन्ने ताह्लू ई तिस अल्ल आई नैं ग्लाया, “हे रब्बी !” कन्ने तिसदा पुक्का लैया | 	   MRK	14	46	ताह्लू तिन्हां तिस पर हत्थ पाई नैं यीशु जो पकड़ी लैया |  MRK	14	47	तिन्हां च जेह्ड़े बक्खे खड़ूतेयो थे, इक्की चेलैं झट तलवार खींजी नैं महायाजके दे नौकरे पर चलाई, कन्ने तिसदा कन्न बड्डी दित्ता |	MRK	14	48	48 यीशुयें तिन्हां नैं ग्लाया, “क्या तुहां डाकू समझी नैं मिन्जो पकड़णे तांई तलवारां कन्ने डांगां लैई नैं आयेयो हन्न?    MRK	14	49	मैं तां हर रोज तुहां जो मंदरे च तुहां सौगी रैह्यी नैं उपदेश दिंदा था, कन्ने ताह्लू तां तुहां मिन्जो पकेड़या नी; एह इसतांई होया ऐ कि पवित्रशास्त्र दियां गल्लां पूरियां हो न |”	MRK	14	50	इस पर सारे चेले तिसियो छड्डी नैं नठी गै |     MRK	14	51	इक्क जुआन अपणे नंगे शरीरे पर चादर उढी नैं यीशु दे पचां चला; कन्ने लोकां तिसियो चेला समझी नैं पकड़ी लैया |	MRK	14	52	अपर सैह चादरा छड्डी नैं नंगा नठी गैया |     MRK	14	53	भिरी सैह यीशु जो महायाजके अल्ल लैई गै; कन्ने सारे प्रधान याजक कन्ने पुरनिये कन्ने शास्त्री तित्थू किट्ठरोई गै |	MRK	14	54	पतरस डरदा डरदा तिसदे पचां पचां महायाजके दे घरे दे अंगणे तिकर चला गैया, कन्ने सिपाईयां  सौगी बैई नैं करी अग्गी तपणा लग्गी पैया |	MRK	14	55	प्रधान याजक कन्ने सारी महासभा यीशु जो मारणे तांई तिसदे बरखलाफ गवाही दी तोपा च थे, अपर नी मिली |      MRK	14	56	क्जोकि मत्ते सारे तिसदे बरखलाफ झूठी गवाही दे थे, अपर तिन्हां दी गवाही इक्क देयी नी थी |   MRK	14	57	ताह्लू कुच्छ लोकां उठी नैं यीशु दे बरखलाफ एह झूठी गवाही दित्ती,  MRK	14	58	“अहां इसियो एह ग्लांदे सुणया ऐ, ‘मैं इस हत्थे दे बणांयेयो मंदरे जो ढाई दिंगा, कन्ने त्रीं दिनां च दूया बणांई दिंगा, जेह्ड़ा हत्थे नैं नी बणया होये |’	MRK	14	59	इस पर बी तिन्हां दी गवाही इक्क देयी नी थी |       MRK	14	60	ताह्लू महायाजकें बिच खड़ोई नैं यीशु ते पूछ्या, “तू कोई जबाब नी दैणां? एह लोक तेरे बरखलाफ क्या गवाही दे दे हन्न?”	MRK	14	61	अपर सैह चुप ई रह्या, कन्ने कुच्छ जबाब नी दित्ता | महायाजकें तिसियो भिरी पूछ्या,“क्या तुहां तिस परम प्रधान परमात्में दे पुत्तर मसीह हन्न?”	MRK	14	62	यीशुयें ग्लाया, “हां मैं ऐ; कन्ने तुहां माणु दे पुतरे जो सर्वशक्तिमान परमात्में दे सज्जें बक्खें बैठयो, कन्ने अम्बरे दे बदळां सौगी ओंदे दिखगे |”  MRK	14	63	ताह्लू महायाजकें अपणे कपड़े फाड़ी नैं ग्लाया, “हुण अहां जो गवाहियां दी होर क्या जरूरत ऐ?    MRK	14	64	तुहां एह निंदा सुणी | तुआड़ी क्या राय ऐ?” तिन्हां सारेयां ग्लाया कि एह जान्नी ते मारणे जोग्गा ऐ |	MRK	14	65	ताह्लू कुच्छ तां तिस पर थूकणां, कन्ने  तिसदा मुं ढक्की नैं तिसियो मुक्के मारणा, कन्ने तिसियो ग्लाणा लग्गे “भविष्यवाणी कर !” कन्ने सिपाईयां तिसियो पकड़ी नैं चप्पैड़ां मारियां  |	MRK	14	66	जाह्लू पतरस थलै अंगणे च बैठया था, तां महायाजके दिया नौकराणियां च इक्क औत्थू आई, 	  MRK	14	67	कन्ने पतरसे जो अगी तपदे दिखी नैं तिसियो बड़िया गौरा नैं दिखी नैं ग्लाणा लग्गी, “तू बी तां तिस नासरी यीशु सौगी था |”	MRK	14	68	सैह मुकरी गैया, कन्ने ग्लाया, “मैं ना ई जाणदा, ना ई समझदा कि तू क्या ग्ला दी ऐ |” भिरी सैह अंगणे बाहर गैया; कन्ने कुक्ड़े बांग दित्ती |	MRK	14	69	सैह नौकराणी तिसियो दिखी नैं तिन्हां नैं जेह्ड़े बक्खें खड़ूत्तेयो थे, भिरी ग्लाणा लग्गी, “एह तिन्हां च इक्क ऐ |”     MRK	14	70	अपर पतरस भिरी मुकरी गैया | थोड़ी देरा बाद तिन्हां जेह्ड़े बक्खें खड़ूत्तेयो थे भिरी पतरसे जो ग्लाया, पक्का तू तिन्हां च इक्क ऐ; क्जोकि तू तां गलीली बी ऐ |”		MRK	14	71	ताह्लू सैह कसम खाणा लग्गा, “मैं तिस माणु जो, जिसदी तुहां चर्चा करा दे हन्न, नी जाणदा |” 	 MRK	14	72	ताह्लू ई दूई बरी कुक्ड़ें बांग दित्ती | पतरसे जो सैह गल्ल याद आई जेह्ड़ी यीशुयें तिसियो ग्लाईयो थी, कुक्ड़े दे दो बरी बांग दैणे ते पैहले तैं त्रै बरी मुकरी जाणां |” कन्ने सैह इसा गल्ला जो सोची नैं रोणा लग्गा |	MRK	15	1	भ्याग होंदेआं ई चट पट प्रधान याजकां स्याणेयां कन्ने शस्त्रियां कन्ने सारिया महासभा आळेयां सलाह करी नैं यीशु जो बन्नी नैं लैई गै, कन्ने पिलातुसे दे हुआले करी दित्ता |    MRK	15	2	पिलातुसें तिसते पूछ्या, “क्या तू यहूदियां दा राजा ऐ?” यीशुयें तिसियो जबाब दित्ता, “तू अप्पु ई तां ग्ला दा ऐ |“    MRK	15	3	प्रधान याजक यीशु पर मतियां गल्लां दा आरोप लगा दे थे | 	 MRK	15	4	पिलातुसें तिसते भिरी पूछ्या, “क्या तू कुच्छ जबाब नी दिंदा, दिख एह तिज्जो पर कितणियां गल्लां दा आरोप लग्गा दे हन्न?”	MRK	15	5	यीशुयें भिरी कुच्छ जबाब नी दित्ता; ऐत्थू तिकर कि पिलातुस जो बड़ी हैराणी होई | 	MRK	15	6	पिलातुसें तिस तौआरे च कुसी इक्की कैदिये जो जिसियो सैह चाहंदे थे, तिन्हां तांई छड्डी दैया करदा था |	MRK	15	7	बरअब्बा नांये दा इक माणु तिन्हां बलवाइआं सौगी जेला च बंद था, जिन्हां दंग्गे च खून कित्या था | 	MRK	15	8	कन्ने भीड़ उपर जाई नैं पिलातुस नैं विणती करणा लग्गी, कि जिआं  तू म्हारे तांई करदा आया तिआं ई कर  |	MRK	15	9	पिलातुसें तिन्हां जो जबाब दित्ता. “क्या तुहां चाहंदे हन्न कि मैं तुहां तांई यहूदियां दे राजे जो छड्डी दें?” 	MRK	15	10	क्जोकि सैह जाणदा था कि प्रधान याजकां यीशु जो जलनिया नैं पकड़ुआया था | 	  MRK	15	11	अपर प्रधान याजकां लोकां जो भड़काया था कि सैह बरअब्बा जो ई तिन्हां तांई छड्डी दैं |	MRK	15	12	एह सुणी नैं पिलातुसें तिन्हां ते भिरी पूछ्या, “तां जिसियो तुहां यहूदियां दा राजा ग्लांदे हन्न, तिसदा मैं क्या करें?”	MRK	15	13	सैह भिरी डडी डडी ग्लाणा लग्गे, “तिसियो सूलिया पर टूंगी दैया |” 	 MRK	15	14	पिलातुसें तिन्हां नैं ग्लाया, “क्जो इन्हीं क्या गुनाह कित्तेया ऐ?” अपर सैह होर बी डडे, तिसियो सूलिया पर टूंगी दैया |”	MRK	15	15	ताह्लू पिलातुसें बीड़ा जो खुश करणे दी इच्छा ते बरअब्बा जो तिन्हां तांई छड्डी दित्ता, कन्ने यीशु जो कोड़े लगुआई नैं हुआले करी दित्ता कि सूलिया पर टूंगी दैन |	MRK	15	16	सिपाई यीशु जो किल्ले दे अंदरे आल्ले अंगणे च लैई गै, जेह्ड़ा प्रीटोरियुम नांये नैं जाणेया जांदा ऐ, कन्ने सारिया पलटना जो सद्दी नैं लैई आये | 	  MRK	15	17	ताह्लू सिपाईयां यीशु जो बैजनी कपड़ा पैहनाया कन्ने कंडेया दा मुकुट बणांई नैं तिसदे मुंडे पर रखी दित्ता |    MRK	15	18	कन्ने एह ग्लाई नैं तिसियो नमस्कार करणा लग्गे, “हे यहूदियां दे राजे जो म्हारा नमस्कार |”   MRK	15	19	सैह यीशु दे मुंडे पर सरकंडे नैं मारदे कन्ने तिस पर थूकदे, कन्ने गोडे टेक्की नैं तिसियो प्रणाम करणा लग्गे |	MRK	15	20	जाह्लू सैह तिसदा मजाक डुआई बैठे, तां तिसदा बैगनी कपड़ा खोली नैं तिसदे कपड़े पैहनाये कन्ने ताह्लू ई यीशु जो सूलिया पर टूंगणे तांई बाहर लैई गै |	MRK	15	21	सिकन्दर कन्ने रूफुसे दा बुड़ा शिमौन नांये दा इक्क कुरेनी माणु, जेह्ड़ा ग्रांये ते ओआ दा था | तिणछी निकळेया; तिन्हां तीसियो जबरदस्ति पकड़ेया कि यीशु दी सूलिया चुकी नैं लैई चल |	MRK	15	22	सैह यीशु जो गुलगुता नांये दिया जगाह च जिसादा मतलब ऐ खोपड़ी दी जगाह ऐ, तित्थू लैई आये |   MRK	15	23	तित्थू तिसियो अंगूरा दे रसे च गन्धरस मलाई नैं दैणा लग्गे, अपर तिन्हीं नी लैया |    MRK	15	24	ताह्लू तिन्हां यीशु जो सूलिया पर टूंगया कन्ने तिसदे कपड़ेयां पर पर्चियां पाई नैं कि कुसियो क्या मिलैं, तिन्हां जो बंडी लैया |	MRK	15	25	सैह इक्क पैहर दिन चढ़ी आया था, जाह्लू तिन्हां तिसयो सूलिया पर टूंगया |  MRK	15	26	कन्ने तिसदा दोस पतर लिक्खी नैं तिसदे उपर लगाया गैया कि “यहूदियां दा राजा” |	MRK	15	27	सिपाईयां तिस सौगी दूँ डाकूआं जो इक्क तिसदे सज्जे कन्ने इक्क तिसदे खबे पास्सें सूलिया पर टूंगाई दित्ते |	MRK	15	28	[ ताह्लू पवित्रशास्त्रे दा सैह वचन कि सैह सौगी गिणया गैया : पूरा होया, | ]   MRK	15	29	कन्ने तित्थू रस्ते च जाणे आळे मुंड लाई लाई नैं करी कन्ने एह ग्लाई नैं तिसदी निंदा करदे थे, “वाह ! मंदरे टाणे आळेया, कन्ने त्रीं दिनां च बणांणे आळेया !	MRK	15	30	सूलिया ते लौई नैं अप्पु जो बचाई ले |” 	 MRK	15	31	तिआं ई प्रधान याजक बी, शास्त्रियां सौगी अप्पु च मजाके नैं ग्लांदे थे, “इन्हीं होरनी जो तां बचाया, अपर अप्पु जो नी बचाई सकदा |	MRK	15	32	इस्राएल दा राजा कन्ने मसीह, हुण जे एह सूलिया पर ते लौई औंये कि अहां दिखी नैं वसुआस कर न” कन्ने जेह्ड़े तिसदे सौगी सूलिया पर टूंगयो थे, सैह तिसदी निंदा करा दे थे |	MRK	15	33	दपैर होणे पर सारे देशे च नैंहरा होई गैया, कन्ने त्रीये पैहरे तिकर छाई रैह्या | 	 MRK	15	34	त्रीये पैहरें यीशुयें बड़िया उचिया उआजा च ग्लाया, “इलोई इलोई, लमा शबकत्नी?” जिसदा मतलब एह ऐ, कि हे परमात्मां, हे मेरे परमात्मां, तैं मिन्जो क्जो छड्डी दित्ता?”	MRK	15	35	जेह्ड़े लोक बक्खे खड़ूतेयो थे, तिन्हां च कुच्छना एह सुणी नैं ग्लाया, “दिखा एह तां एलिय्याह  जो सद्दा ऐ |”   MRK	15	36	कन्ने इक्की दौड़ी नैं स्पंजे जो सिरके च डबोया, कन्ने सरकंडे पर रखी नैं यीशुये जो चुसणे जो दित्ता | कन्ने तिन्हीं ग्लाया, “रुकी जा, दिखी तां लैंदे कि एलिय्याह इसियो लीणा औंदा ऐ कि नी |”		MRK	15	37	ताह्लू यीशुयें जोरे नैं डडी नैं प्राण छड्डी दित्ते | 	 MRK	15	38	तिस बग्त मंदरे दा पड़दा उपरे ते लैई नैं थलै तिकर फटी नैं दो टुकड़े होई गैया |	MRK	15	39	जेह्ड़ा सूबेदार तिसदे सामने खड़ूतेया था, जाह्लू तिसियो इआं डडी नैं प्राण छड्दे दिख्या, तां तिन्हीं  ग्लाया, “सचमुच एह माणु, परमात्में दा पुत्तर था |”		MRK	15	40	कई जणासां बी दूरे ते दिखा दियां थियां; तिन्हां च मरियम मगदलीनी, कन्ने ‘याकूबे’ कन्ने ‘योससे’ दी मां कन्ने सलोमी थी,  MRK	15	41	जाह्लू यीशु गलीले च था तां एह जणांसां तिसदे पचां चलदियां थियां कन्ने तिसदी सेवा टहल करदियां थियां; कन्ने होर बी मतियां जणांसा तिन्हां सौगी यरूशलेमे ते तित्थू आईयां थियां |	MRK	15	42	जाह्लू संज होई तां इसतांई कि त्यारी दा दिन था, जेह्ड़ा सब्त दे इक्क दिन पैहले होंदा ऐ,      MRK	15	43	अरिमतिया सैहरे दा रैह्णे आळा यूसुफ़ आया जेह्ड़ा महासभा दा सदस्य था कन्ने अप्पु बी परमात्में दे राज्जे दे इंतजारे च था | सैह हिम्मता नैं पिलातुसे अल्ल गैया कन्ने यीशु दी लाश मंगी |	MRK	15	44	पिलातुस बड़ा हैराण होया कि सैह इतणी तौली मरिया; कन्ने तिन्हीं सूबेदारे जो सद्दी नैं पूछ्या, “तिसयो मरेयो कितणी देर होई | 	 MRK	15	45	जाह्लू तिन्हीं सूबेदारे ते सारा हाल जाणी लैया, तां लाश यूसुफे जो दुआई दित्ती |     MRK	15	46	ताह्लू तिन्हीं मलमले दी इक्क चादर मूलैं लैई, कन्ने लाशा जो लौआई नैं तिसा चादरा च लपेटया, कन्ने इक्की कब्रा च जेह्ड़ी सपड़े पर खुणियो थी रखया, कब्रा दे मुँमें पर इक्क बडा पत्थर खसकाई नैं तिसादा मुं बंद करी दित्ता कब्रा च रखी दित्ता |		MRK	15	47	मरियम मगदलीनी कन्ने योसेसे दी मां मरियम दिखा दी थी कि सैह कुत्थू रखया ऐ |   MRK	16	1	जाह्लू सब्त दा दिन बीती गैया, तां मरियम मगदलीनी, कन्ने याकूबे दी मां मरियम, कन्ने सलोमी खुशबुआं आळियां चीज्जां मूलैं लैईयां कि आई नैं तिस पर मळ न  |	MRK	16	2	हफ्ते दे पैहले दिन बड़ी भ्यागा जाह्लू सूरज निकळा दा ई था, सैह कब्रा पर आईयां | MRK	16	3	कन्ने अप्पु च ग्लादियां थियां, “म्हारे तांई कब्रा दे मुँमें ते पत्थरे कुण टांगा?”	MRK	16	4	जाह्लू सैह कब्रा च पुज्जिआं, तां दिख्या कि पत्थर कब्रा दे मुँमें ते तां हटेया था | सैह पत्थर बड़ा बडा था |	MRK	16	5	कब्रा अंदर जाई नैं तिन्हां इक्की जुआने जो जिन्हीं चिट्टे कपड़े पैह्नेयो थे, सज्जे पास्सें बैठयो दिख्या, कन्ने बड़ियां हैराण होइआं |	MRK	16	6	तिन्हीं तिन्हां नैं ग्लाया, हैरान मत होया, तुहां यीशु नासरी जो जेह्ड़ा सूलिया पर टूंगया था, तोपा दियां हन्न, सैह जींदा होइया, ऐत्थू नी ऐ, दिखा, एह ई सैह जगाह ऐ जित्थू जिन्हां तिसियो रखया था |	MRK	16	7	अपर तुहां जा, कन्ने तिसदे चेलयां कन्ने पतरसे जो ग्ला कि सैह तुहां ते पैहले गलीले जो जान | जिआं यीशुयें तुहां जो ग्लाया था, तुहां तित्थू ई तिसियो दिखगे  |”  MRK	16	8	कन्ने सैह निकळी नैं कब्रा ते नठ्ठी गैइयां, क्जोकि सैह बड़ियां घबराई कंबी पैइआं थियां: कन्ने तिन्हां कुसियो कुच्छ नी दसया, क्जोकि डरा दियां थियां | 	  MRK	16	9	हफ्ते दे पैहले दिनें भ्यागा होंदेया ई सैह जींदा होई नैं सबते पैहलैं मरियम मगदलीनी जो, जिसाते तिन्हीं सत बुरियां आत्मां कडियां थियां, दुस्सया |    MRK	16	10	तिन्हां जाई नैं यीशु दे साथियां जेह्ड़े शोक मनादे थे कन्ने रोया दे थे, खबर सणांई |    MRK	16	11	तिन्हां एह सुणी नैं कि सैह जींदा ऐ कन्ने तिन्हां तिसियो दिख्या ऐ, अपर तिन्हां वसुआस नी कित्ता |		MRK	16	12	इसदे बाच सैह दूए रुप्पे च तिन्हां दूनी जो जाह्लू ग्रां दे पास्सेयो जा दे थे, दुस्सया  |  MRK	16	13	तिन्हां बी जाई नैं दूयेयां जो खबर दित्ती, अपर उन्ना बी तिन्हां पर बी वसुआस नी कित्ता |	MRK	16	14	बाच सैह जिन्हां ग्यारां जो बी, जाह्लू सैह खाणा बैठयो थे दुस्सया कन्ने तिन्हां दे वेवसुआसे कन्ने मने दी कठोरता पर लामा दित्ता, क्जोकि जिन्हां तिसदे जींदे होणे दे बाच दिख्या था, इन्हां तिन्हां पर वसुआस नी कित्या था |	MRK	16	15	कन्ने यीशुयें तिन्हां नैं ग्लाया, “तुहां सारे संसारे च जाई नैं सारिया सृष्टिया दे लोकां जो सुसमाचार प्रचार करा |      MRK	16	16	जेह्ड़ा वसुआस करगा कन्नै बपतिस्मा लैंगा तिस दा ई उद्धार होंगा, अपर जेह्ड़ा वसुआस नी करगा सैह दोसी ठेहराया जांगा; MRK	16	17	वसुआस करणे आळेयां च एह नशाण होंगे कि सैह मेरे नांये ते बुरियां आत्मां जो कडगे, नौई नौई भासा बोलगे | 	 MRK	16	18	सर्पां जो बी चुकी लैंगे, कन्ने जे सैह जेहरे आळियां चीज्जां बी पी जान, तमी तिन्हां दा कुच्छ नकसान नी होणा ऐ |	MRK	16	19	प्रभु यीशु तिन्हां नैं गल्लां करणे दे बाच सुअर्गे जो चुकेया गैया, कन्ने परममात्मे दे सज्जे पास्सें बैई गैया | MRK	16	20	कन्ने तिन्हां निकली नैं हर जगाह प्रचार कित्ता, ने प्रभु तिन्हां सौगी कम्म करदा रैह्या, कन्ने तिन्हां नशाणियां दिया बजाह ते जेह्ड़े सौगी सौगी होंदे थे वचना च मजबूत करदा रैह्या | आमीन |	